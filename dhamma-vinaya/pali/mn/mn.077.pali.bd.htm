<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Majjhima Nikaya, Sutta 77. In a discourse which amounts to a full course in Awakening the Buddha teaches Sakuludayi and his followers the reasons his disciples admire and follow him." />
<title>MN 77: Maha Sakuludayi Suttaɱ</title>
</head>

<body>

<p class="ctr"><img src="../../../resources/images/majjhimapage.jpg" width="576" height="42" alt="Majjhima Nikaya"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Majjhima Nikāya<br />
					II. Majjhima-Paṇṇāsa<br />
					3. Paribbājaka Vagga</h4>

					<h4 class="ctr"><a href="../../../backmatter/indexes/sutta/mn/idx_majjhima_nikaya_2.htm#p77">Sutta 77</a></h4>

					<h1>Mahā Sakuludāyi Suttaɱ</h1>

					<p class="ctr f1">Adapted from the 1995 edition of the digital version of the <b>Sri Lanka Buddha Jayanti Tripitaka Series.</b></p>

					<p>&nbsp;</p>

					<hr />

					<p><a id="pg1"><span class="f2 g"><b>[1]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/chlm/mn/mn.077.chlm.sbb.htm">chlm</a>][<a href="../../../dhamma-vinaya/pts/mn/mn.077.horn.pts.htm#p1">pts</a>][<a href="../../../dhamma-vinaya/mnl/mn/mn.077.upal.mnl.htm#p1">upal</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Rājagahe viharati Veluvane Kalandakanivāpe.|| ||</p>

					<p class="f4">Tena kho pana samayena sambahulā abhiññātā abhiññātā paribbājakā Moranivāpe Paribbājakārāme paṭivasanti.|| ||</p>

					<p class="f4">Seyyath'īdaɱ:|| ||</p>

					<p class="f4">Anugāro Varadharo SakulUdāyi ca paribbājako aññe ca abhiññātā abhiññātā paribbājakā.|| ||</p>

					<p class="f4">Atha kho Bhagavā pubbaṇha-samayaɱ nivāsetvā patta-cīvaraɱ ādāya Rājagahaɱ piṇḍāya pāvisi.|| ||</p>

					<p class="f4">Atha kho Bhagavato etad ahosi:|| ||</p>

					<p class="f4">'Atippago kho tāva Rājagahe piṇḍāya carituɱ||<br />
					yan nūnāhaɱ yena Moranivāpo Paribbājakārāmo yena SakulUdāyi paribbājako,||<br />
					ten'upasankameyyan' ti.|| ||</p>

					<p class="f4">Atha kho Bhagavā yena Moranivāpo Paribbājakārāmo ten'upasankami.|| ||</p>

					<p class="f4">Tena kho pana samayena SakulUdāyi paribbājako saddhiɱ nisinno hoti unnādiniyā uccā-sadda mahā-saddāya aneka-vihitaɱ tiracchāna-kathaɱ kathentiyā.|| ||</p>

					<p class="f4">Seyyath'īdaɱ||<br />
					rāja-kathaɱ,||<br />
					cora-kathaɱ,||<br />
					mahā mattakathaɱ,||<br />
					senā-kathaɱ,||<br />
					bhaya-kathaɱ,||<br />
					yuddha-kathaɱ,||<br />
					anna-kathaɱ,||<br />
					pāna-kathaɱ,||<br />
					vattha-kathaɱ,||<br />
					sayāna-kathaɱ,||<br />
					mālā-kathaɱ,||<br />
					gandha-kathaɱ,||<br />
					ñāti-kathaɱ,||<br />
					yāna-kathaɱ,||<br />
					gāma-kathaɱ,||<br />
					nigama-kathaɱ,||<br />
					nagara-kathaɱ,||<br />
					jana-pada-kathaɱ,||<br />
					itthi-kathaɱ,||<br />
					sūra-kathaɱ,||<br />
					visikhā-kathaɱ,||<br />
					kumbha-ṭ-ṭhāna-kathaɱ,||<br />
					<a id="pg2"><span class="f2 g"><b>[2]</b></span></a> pubba-peta-kathaɱ,||<br />
					nānatta-kathaɱ,||<br />
					loka-k-khāyikaɱ samudda-k-khāyikaɱ iti bhav-ā-bhava-kathaɱ iti vā.|| ||</p>

					<p class="f4">Addasā kho SakulUdāyi paribbājako Bhagavantaɱ dūrato va āga-c-chantaɱ.|| ||</p>

					<p class="f4">Disvāna, sakaɱ parisaɱ saṇṭhapesi:|| ||</p>

					<p class="f4">'Appa-saddā bhonto hontu;||<br />
					mā bhonto saddam akattha;||<br />
					ayaɱ Samaṇo Gotamo āga-c-chati.|| ||</p>

					<p class="f4">Appa-sadda-kāmo kho pana so āyasmā appa-saddassa vaṇṇa-vādī,||<br />
					app eva nāma appa-saddaɱ parisaɱ viditvā upasankamitabbaɱ maññeyyā' ti.|| ||</p>

					<p class="f4">Atha kho te paribbājakā tuṇhī ahesuɱ.|| ||</p>

					<p class="f4">Atha kho Bhagavā yena SakulUdāyi paribbājako ten'upasankami.|| ||</p>

					<p class="f4">Atha kho SakulUdāyi paribbājako Bhagavantaɱ etad avoca:|| ||</p>

					<p class="f4">'Etu kho bhante Bhagavā,||<br />
					svāgataɱ bhante Bhagavato,||<br />
					cirassaɱ kho bhante Bhagavā imaɱ pariyāyam akāsi yad idaɱ idh'āgamanāya.|| ||</p>

					<p class="f4">Nisīdatu bhante Bhagavā idam āsanaɱ paññattan' ti.|| ||</p>

					<p class="f4">Nisīdi Bhagavā paññatte āsane.|| ||</p>

					<p class="f4">SakulUdāyi pi kho paribbājako aññataraɱ nīcaɱ āsanaɱ gahetvā eka-m-antaɱ nisīdi.|| ||</p>

					<p class="f4">Eka-m-antaɱ nisinnaɱ kho SakulUdāyiɱ paribbājakaɱ Bhagavā etad avoca:</p>

					<p class="f4">Kāya nu'ttha Udāyi,||<br />
					etarahi kathāya sanni-sinnā?|| ||</p>

					<p class="f4">Kā ca pana vo antarā kathā vippakatā' ti?|| ||</p>

					<p class="f4">Tiṭṭhat'esā bhante kathā yāya mayaɱ etarahi kathāya sanni-sinnā,||<br />
					n'esā bhante kathā Bhagavato dullabhā bhavissati pacchā pi savaṇāya.|| ||</p>

					<p class="f4">Purimāni bhante divasāni purimatarāni nānā-titthiyānaɱ samaṇa-brāhmaṇānaɱ kutūhala-sālāyaɱ sanni-sinnānaɱ sanni-patitānaɱ,||<br />
					ayam antarā kathā udapādi:|| ||</p>

					<p class="f4">Lābhā vata, bho Aŋga-Magadhānaɱ,||<br />
					su-laddhaɱ vata, bho Aŋga-Magadhānaɱ,||<br />
					yatth'ime samaṇa-brāhmaṇā saŋghino gaṇino gaṇācariyā ñātā yasassino titthakarā sādhusammatā bahu-janassa,||<br />
					Rājagahaɱ vassāvāsaɱ osaṭā.|| ||</p>

					<p class="f4">Ayam pi kho Pūraṇo Kassapo saŋghī c'eva gaṇī ca gaṇācariyo ca ñāto yasassī titthakaro sādhusammato bahu-janassa, —||<br />
					so pi Rājagahaɱ vassāvāsaɱ osaṭo.|| ||</p>

					<p class="f4">Ayam pi kho Makkhali Gosālo saŋghī c'eva gaṇī ca gaṇācariyo ca ñāto yasassī titthakaro sādhusammato bahu-janassa,||<br />
					so pi Rājagahaɱ vassāvāsaɱ osaṭo.|| ||</p>

					<p class="f4">Ayam pi kho Ajito Kesakambalī saŋghī c'eva gaṇī ca gaṇācariyo ca ñāto yasassī titthakaro sādhusammato bahu-janassa,||<br />
					so pi Rājagahaɱ vassāvāsaɱ osaṭo.|| ||</p>

					<p class="f4">Ayam pi kho Pakudho Kaccāyano saŋghī c'eva gaṇī ca gaṇācariyo ca ñāto yasassī titthakaro sādhusammato bahu-janassa,||<br />
					so pi Rājagahaɱ vassāvāsaɱ osaṭo.|| ||</p>

					<p class="f4">Ayam pi kho Sañjayo Bellaṭṭhiputto4 saŋghī c'eva gaṇī ca gaṇācariyo ca ñāto yasassī titthakaro sādhusammato bahu-janassa,||<br />
					so pi Rājagahaɱ vassāvāsaɱ osaṭo.|| ||</p>

					<p class="f4">Ayam pi kho Nigaṇṭho Nātaputto saŋghī c'eva gaṇī ca gaṇācariyo ca <a id="pg3"><span class="f2 g"><b>[3]</b></span></a> ñāto yasassī titthakaro sādhusammato bahu-janassa,||<br />
					so pi Rājagahaɱ vassāvāsaɱ osaṭo.|| ||</p>

					<p class="f4">Ayam pi kho Samaṇo Gotamo saŋghī c'eva gaṇī ca gaṇācariyo ca,||<br />
					ñāto yasassī titthakaro sādhusammato bahu-janassa,||<br />
					sopi Rājagahaɱ vassāvāsaɱ osaṭo.|| ||</p>

					<p class="f4">Ko nu kho imesaɱ bhavataɱ samaṇa-brāhmaṇānaɱ saŋghīnaɱ gaṇīnaɱ gaṇācariyānaɱ ñātānaɱ yasassīnaɱ titthakarānaɱ sādhusammatānaɱ bahu-janassa,||<br />
					sāvakānaɱ sakkato garukato mānito pūjito?|| ||</p>

					<p class="f4">Kathañ ca pana sāvakā sakkatvā garukatvā upanissāya viharantī' ti?|| ||</p>

					<p class="f4">Tatr'ekacce evam āhaɱsu:|| ||</p>

					<p class="f4">'Ayaɱ kho Pūraṇo Kassapo saŋghī c'eva gaṇī ca gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">So ca kho sāvakānaɱ na sakkato na garukato na mānito na pūjito.|| ||</p>

					<p class="f4">Na ca pana Pūraṇaɱ Kassapaɱ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaɱ Pūraṇo Kassapo anekasatāya parisāya dhammaɱ deseti.|| ||</p>

					<p class="f4">Tatr'aññataro Pūraṇassa Kassapassa sāvako saddam akāsi:|| ||</p>

					<p class="f4">Mā bhonto Pūraṇaɱ Kassapaɱ etam atthaɱ pucchittha;|| ||</p>

					<p class="f4">N'eso etaɱ jānāti;||<br />
					mayam etaɱ jānāma;||<br />
					amhe etam atthaɱ pucchatha;||<br />
					mayame taɱ bhavantāɱ vyākarissāmā ti.|| ||</p>

					<p class="f4">Bhūta-pubbaɱ Pūraṇo Kassapo bāhā paggayha kandanto na labhati:||<br />
					appa-saddā bhonto hontu;||<br />
					mā bhonto saddam akattha;||<br />
					n'ete bhavante pucchanti;||<br />
					amhe ete pucchanti;||<br />
					mayam etesaɱ vyākarissāmā ti.|| ||</p>

					<p class="f4">Bahū kho pana Pūraṇassa Kassapassa sāvakā vādaɱ āropetvā apakkantā:|| ||</p>

					<p class="f4">'Na tvaɱ imaɱ Dhamma-Vinayaɱ ajānāsi;||<br />
					ahaɱ imaɱ Dhamma-Vinayaɱ ajānāmi.|| ||</p>

					<p class="f4">Kiɱ tvaɱ imaɱ Dhamma-Vinayaɱ ajānissasi?|| ||</p>

					<p class="f4">Micchā-paṭipanno tvam asi.|| ||</p>

					<p class="f4">Aham asmi sammā-paṭipanno.|| ||</p>

					<p class="f4">Sahitaɱ me, asahitaɱ te.|| ||</p>

					<p class="f4">Pure vacanīyaɱ pacchā avaca,||<br />
					pacchāvacanīyaɱ pure avaca.|| ||</p>

					<p class="f4">Aviciṇṇan te viparāvattaɱ;||<br />
					āropito te vādo,||<br />
					niggahīto'si,||<br />
					cara vāda-p-pamokkhāya,||<br />
					nibbeṭhehi vā sace pahosi' ti.|| ||</p>

					<p class="f4">Iti Pūraṇo Kassapo sāvakānaɱ na sakkato na garukato na mānito na pūjito;||<br />
					na ca pana Pūraṇaɱ Kassapaɱ sāvakā sakkatvā garukatvā upanissāya viharanti;||<br />
					akkuṭṭho ca pana Pūraṇo Kassapo dhammakkosenā ti.|| ||</p>

					<p class="f4"> <a id="pg4"><span class="f2 g"><b>[4]</b></span></a> Ekacce evam āhaɱsu:|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ayam pi kho Makkhali Gosālo saŋghī c'eva gaṇī ca.|| ||</p>

					<p class="f4">Gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">Sopi sāvakānaɱ na sakkato na garukato na mānito na pūjito.|| ||</p>

					<p class="f4">Na ca pana Makkhaliɱ Gosālaɱ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaɱ Makkhalī gosālo anekasatāya parisāya dhammaɱ deseti.|| ||</p>

					<p class="f4">Tatraññataro Makkhalissa Gosālassa sāvako saddamakāsi:|| ||</p>

					<p class="f4">'Mā bhonto Makkhaliɱ Gosālaɱ etam atthaɱ pucchittha,||<br />
					neso etaɱ jānāti,||<br />
					mayame taɱ jānāma,||<br />
					amhe etam atthaɱ pucchatha,||<br />
					mayame taɱ bhavantānaɱ vyākarissāmāti.|| ||</p>

					<p class="f4">Bhūta-pubbaɱ Makkhali Gosālo bāhā paggayha kandanto na labhati.|| ||</p>

					<p class="f4">Appa-saddā bhonto hontu,||<br />
					mā bhonto sadda-makattha,||<br />
					nete bhavante pucchanti,||<br />
					amhe ete pucchanti,||<br />
					mayame taɱ vyākarissāmā' ti.|| ||</p>

					<p class="f4">Bahū kho pana Makkhalissa Gosālassa sāvakā vādaɱ āropetvā apakkantā:|| ||</p>

					<p class="f4">Na tvaɱ imaɱ Dhamma-Vinayaɱ ajānāsi,||<br />
					ahaɱ imaɱ Dhamma-Vinayaɱ ajānāmi,||<br />
					kiɱ tvaɱ imaɱ Dhamma-Vinayaɱ ajānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammā-paṭipanno,||<br />
					sahitaɱ me,||<br />
					asahitaɱ te,||<br />
					purevacanīyaɱ pacchā avaca,||<br />
					pacchā vacanīyaɱ pure avaca,||<br />
					āciṇṇante viparāvattaɱ,||<br />
					āropito te vādo niggahītosi,||<br />
					cara vāda-p-pamokkhāya,||<br />
					nibbeṭhehi vā sace pahosīti.|| ||</p>

					<p class="f4">Iti Makkhali Gosālo sāvakānaɱ na sakkato na garukato na mānito na pūjito na ca pana Makkhaliɱ Gosālaɱ sāvakā sakkatvā garukatvā upanissāya viharanti.|| ||</p>

					<p class="f4">Akkuṭṭho ca pana Makkhali Gosālo dhammakkosenā' ti.|| ||</p>

					<p class="f4">Ekacce evam āhaɱsu:|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ayam pi kho Ajito Kesakambalī saŋghī c'eva gaṇī ca.|| ||</p>

					<p class="f4">Gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">Sopi sāvakānaɱ na sakkato na garukato na mānito na pūjito.|| ||</p>

					<p class="f4">Na ca pana Ajitaɱ Kesakambaliɱ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaɱ Ajito Kesakambalī anekasatāya parisāya dhammaɱ deseti.|| ||</p>

					<p class="f4">Tatraññataro Ajitassa Kesakambalissa sāvako saddamakāsi:|| ||</p>

					<p class="f4">'Mā bhonto Ajitaɱ Kesakambaliɱ etam atthaɱ pucchittha,||<br />
					neso etaɱ jānāti,||<br />
					mayame taɱ jānāma,||<br />
					amhe etam atthaɱ pucchatha,||<br />
					mayame taɱ bhavantānaɱ vyākarissāmāti.|| ||</p>

					<p class="f4">Bhūta-pubbaɱ Ajito Kesakambalī bāhā paggayha kandanto na labhati.|| ||</p>

					<p class="f4">Appa-saddā bhonto hontu,||<br />
					mā bhonto sadda-makattha,||<br />
					nete bhavante pucchanti,||<br />
					amhe ete pucchanti,||<br />
					mayame taɱ vyākarissāmā' ti.|| ||</p>

					<p class="f4">Bahū kho pana Ajitassa Kesakambalissa sāvakā vādaɱ āropetvā apakkantā:|| ||</p>

					<p class="f4">Na tvaɱ imaɱ Dhamma-Vinayaɱ ajānāsi,||<br />
					ahaɱ imaɱ Dhamma-Vinayaɱ ajānāmi,||<br />
					kiɱ tvaɱ imaɱ Dhamma-Vinayaɱ ajānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammā-paṭipanno,||<br />
					sahitaɱ me,||<br />
					asahitaɱ te,||<br />
					purevacanīyaɱ pacchā avaca,||<br />
					pacchā vacanīyaɱ pure avaca,||<br />
					āciṇṇante viparāvattaɱ,||<br />
					āropito te vādo niggahītosi,||<br />
					cara vāda-p-pamokkhāya,||<br />
					nibbeṭhehi vā sace pahosī ti.|| ||</p>

					<p class="f4">Iti Ajito Kesakambalī sāvakānaɱ na sakkato na garukato na mānito na pūjito na ca pana Ajitaɱ Kesakambaliɱ sāvakā sakkatvā garukatvā upanissāya viharanti.|| ||</p>

					<p class="f4">Akkuṭṭho ca pana Ajito Kesakambalī dhammakkosenā' ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ekacce evam āhaɱsu:|| ||</p>

					<p class="f4">Ayam pi kho Pakudho Kaccāyano saŋghī c'eva gaṇī ca.|| ||</p>

					<p class="f4">Gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">Sopi sāvakānaɱ na sakkato na garukato na mānito na pūjito.|| ||</p>

					<p class="f4">Na ca pana Pakudhaɱ Kaccāyanaɱ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaɱ Pakudho Kaccāyano anekasatāya parisāya dhammaɱ deseti.|| ||</p>

					<p class="f4">Tatraññataro Pakudhassa Kaccāyanassa sāvako saddamakāsi:|| ||</p>

					<p class="f4">'Mā bhonto Pakudhaɱ Kaccāyanaɱ etam atthaɱ pucchittha,||<br />
					neso etaɱ jānāti,||<br />
					mayame taɱ jānāma,||<br />
					amhe etam atthaɱ pucchatha,||<br />
					mayame taɱ bhavantānaɱ vyākarissāmāti.|| ||</p>

					<p class="f4">Bhūta-pubbaɱ Pakudho Kaccāyano bāhā paggayha kandanto na labhati.|| ||</p>

					<p class="f4">Appa-saddā bhonto hontu,||<br />
					mā bhonto sadda-makattha,||<br />
					nete bhavante pucchanti,||<br />
					amhe ete pucchanti,||<br />
					mayame taɱ vyākarissāmā' ti.|| ||</p>

					<p class="f4">Bahū kho pana Pakudhassa Kaccāyanassa sāvakā vādaɱ āropetvā apakkantā:|| ||</p>

					<p class="f4">Na tvaɱ imaɱ Dhamma-Vinayaɱ ajānāsi,||<br />
					ahaɱ imaɱ Dhamma-Vinayaɱ ajānāmi,||<br />
					kiɱ tvaɱ imaɱ Dhamma-Vinayaɱ ajānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammā-paṭipanno,||<br />
					sahitaɱ me,||<br />
					asahitaɱ te,||<br />
					purevacanīyaɱ pacchā avaca,||<br />
					pacchā vacanīyaɱ pure avaca,||<br />
					āciṇṇante viparāvattaɱ,||<br />
					āropito te vādo niggahītosi,||<br />
					cara vāda-p-pamokkhāya,||<br />
					nibbeṭhehi vā sace pahosīti.|| ||</p>

					<p class="f4">Iti Pakudho Kaccāyano sāvakānaɱ na sakkato na garukato na mānito na pūjito na ca pana Pakudhaɱ Kaccāyanaɱ sāvakā sakkatvā garukatvā upanissāya viharanti.|| ||</p>

					<p class="f4">Akkuṭṭho ca pana Pakudho Kaccāyano dhammakkosenā' ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ekacce evam āhaɱsu:|| ||</p>

					<p class="f4">Ayam pi kho Sañjayo Bellaṭṭhiputto saŋghī c'eva gaṇī ca.|| ||</p>

					<p class="f4">Gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">Sopi sāvakānaɱ na sakkato na garukato na mānito na pūjito.|| ||</p>

					<p class="f4">Na ca pana Sañjayaɱ Bellaṭṭhiputtaɱ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaɱ Sañjayo Bellaṭṭhiputto anekasatāya parisāya dhammaɱ deseti.|| ||</p>

					<p class="f4">Tatraññataro Sañjayassa Bellaṭṭhiputtassa sāvako saddamakāsi:|| ||</p>

					<p class="f4">'Mā bhonto Sañjayaɱ bellṭṭhiputtaɱ etam atthaɱ pucchittha,||<br />
					neso etaɱ jānāti,||<br />
					mayame taɱ jānāma,||<br />
					amhe etam atthaɱ pucchatha,||<br />
					mayame taɱ bhavantānaɱ vyākarissāmāti.|| ||</p>

					<p class="f4">Bhūta-pubbaɱ Sañjayo Bellaṭṭhiputto bāhā paggayha kandanto na labhati.|| ||</p>

					<p class="f4">Appa-saddā bhonto hontu,||<br />
					mā bhonto sadda-makattha,||<br />
					nete bhavante pucchanti,||<br />
					amhe ete pucchanti,||<br />
					mayame taɱ vyākarissāmā' ti.|| ||</p>

					<p class="f4">Bahū kho pana Sañjayassa Bellaṭṭhiputtassa sāvakā vādaɱ āropetvā apakkantā:|| ||</p>

					<p class="f4">Na tvaɱ imaɱ Dhamma-Vinayaɱ ajānāsi,||<br />
					ahaɱ imaɱ Dhamma-Vinayaɱ ajānāmi,||<br />
					kiɱ tvaɱ imaɱ Dhamma-Vinayaɱ ajānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammā-paṭipanno,||<br />
					sahitaɱ me,||<br />
					asahitaɱ te,||<br />
					purevacanīyaɱ pacchā avaca,||<br />
					pacchā vacanīyaɱ pure avaca,||<br />
					āciṇṇante viparāvattaɱ,||<br />
					āropito te vādo niggahītosi,||<br />
					cara vāda-p-pamokkhāya,||<br />
					nibbeṭhehi vā sace pahosīti.|| ||</p>

					<p class="f4">Iti Sañjayo Bellaṭṭhiputto sāvakānaɱ na sakkato na garukato na mānito na pūjito na ca pana Sañjayaɱ Bellaṭṭhiputtaɱ sāvakā sakkatvā garukatvā upanissāya viharanti.|| ||</p>

					<p class="f4">Akkuṭṭho ca pana Sañjayo Bellaṭṭhiptto dhammakkosenā' ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ekacce evam āhaɱsu:|| ||</p>

					<p class="f4">Ayam pi kho Nigaṇṭho Nātaputto saŋghī c'eva gaṇī ca.|| ||</p>

					<p class="f4">Gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">Sopi sāvakānaɱ na sakkato na garukato na mānito na pūjito.|| ||</p>

					<p class="f4">Na ca pana Nigaṇṭhaɱ Nātaputtaɱ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaɱ Nigaṇṭho Nātaputto anekasatāya parisāya dhammaɱ deseti.|| ||</p>

					<p class="f4">Tatraññataro Nigaṇṭhassa Nātaputtassa sāvako saddamakāsi:|| ||</p>

					<p class="f4">'Mā bhonto Makkhaliɱ Gosālaɱ etam atthaɱ pucchittha,||<br />
					neso etaɱ jānāti,||<br />
					mayame taɱ jānāma,||<br />
					amhe etam atthaɱ pucchatha,||<br />
					mayame taɱ bhavantānaɱ vyākarissāmāti.|| ||</p>

					<p class="f4">Bhūta-pubbaɱ Nigaṇṭho Nātaputto bāhā paggayha kandanto na labhati.|| ||</p>

					<p class="f4">Appa-saddā bhonto hontu,||<br />
					mā bhonto sadda-makattha,||<br />
					nete bhavante pucchanti,||<br />
					amhe ete pucchanti,||<br />
					mayame taɱ vyākarissāmā' ti.|| ||</p>

					<p class="f4">Bahū kho pana Nigaṇṭhassa Nātaputtassa sāvakā vādaɱ āropetvā apakkantā:|| ||</p>

					<p class="f4">Na tvaɱ imaɱ Dhamma-Vinayaɱ ajānāsi,||<br />
					ahaɱ imaɱ Dhamma-Vinayaɱ ajānāmi,||<br />
					kiɱ tvaɱ imaɱ Dhamma-Vinayaɱ ajānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammā-paṭipanno,||<br />
					sahitaɱ me,||<br />
					asahitaɱ te,||<br />
					purevacanīyaɱ pacchā avaca,||<br />
					pacchā vacanīyaɱ pure avaca,||<br />
					āciṇṇante viparāvattaɱ,||<br />
					āropito te vādo niggahītosi,||<br />
					cara vāda-p-pamokkhāya,||<br />
					nibbeṭhehi vā sace pahosīti.|| ||</p>

					<p class="f4">Iti Nigaṇṭho Nātaputto sāvakānaɱ na sakkato na garukato na mānito pūjito na ca pana Nigaṇṭhaɱ Nātaputtaɱ sāvakā sakkatvā garukatvā upanissāya viharanti.|| ||</p>

					<p class="f4">Akkuṭṭho ca pana Nigaṇṭho Nātaputto dhammakkosenā' ti.|| ||</p>

					<p class="f4">Ekacce evam āhaɱsu:|| ||</p>

					<p class="f4">'Ayaɱ kho Samaṇo Gotamo saŋghī c'eva gaṇī ca gaṇācariyo ca ñāto yassasī titthakaro sādhusammato bahu-janassa.|| ||</p>

					<p class="f4">So ca kho sāvakānaɱ sakkato garukato mānito pūjito.|| ||</p>

					<p class="f4">Samaṇañ ca pana Gotamaɱ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaɱ Samaṇo Gotamo anekasatāya parisāya dhammaɱ deseti.|| ||</p>

					<p class="f4">Tatr'aññataro samaṇassa Gotamassa sāvako ukkāsi.|| ||</p>

					<p class="f4">Tam enaɱ aññataro sabrahma-cārī jannukena ghaṭṭesi:||<br />
					appasaddo <a id="pg5"><span class="f2 g"><b>[5]</b></span></a> āyasmā hotu,||<br />
					mā'yasmā saddam akāsi,||<br />
					Satthā no Bhagavā dhammaɱ desetī' ti.|| ||</p>

					<p class="f4">Yasmiɱ samaye Samaṇo Gotamo anekasatāya parisāya dhammaɱ deseti.|| ||</p>

					<p class="f4">N'eva tasmiɱ samaye samaṇassa Gotamassa sāvakānaɱ khipitasaddo vā hoti ukkāsitasaddo vā.|| ||</p>

					<p class="f4">Tam enaɱ janakāyo paccāsiɱsamānarūpo pacc'upaṭṭhito hoti:|| ||</p>

					<p class="f4">'Yaɱ no Bhagavā dhammaɱ bhāsissati,||<br />
					taɱ no sossāmā' ti.|| ||</p>

					<p class="f4">Seyyathā pi nāma puriso cātu-m-mahā-pathe khuddaɱ madhuɱ anelakaɱ pīḷeyya,||<br />
					tam enaɱ mahā janakāyo paccāsiɱsamānarūpo pacc'upaṭṭhito assa.|| ||</p>

					<p class="f4">Evam evaɱ yasmiɱ samaye Samaṇo Gotamo anekasatāya parisāya dhammaɱ deseti.|| ||</p>

					<p class="f4">N'eva tasmiɱ samaye samaṇassa Gotamassa sāvakānaɱ khipitasaddo vā hoti ukkāsitasaddo vā,||<br />
					tam enaɱ mahā janakāyo paccāsiɱsamānarūpo pacc'upaṭṭhito hoti:||<br />
					yaɱ no Bhagavā dhammaɱ bhāsissati,||<br />
					taɱ no sossāmā ti.|| ||</p>

					<p class="f4">Ye pi samaṇassa Gotamassa sāvakā sabrahma-cārīhi sampayochetvā sikkhaɱ pacca-k-khāya hīnāy'āvattanti,||<br />
					te pi Satthu vaṇṇavādino honti,||<br />
					Dhammassa vaṇṇavādino honti,||<br />
					Sanghassa vaṇṇavādino honti,||<br />
					anaññagarahino yeva honti anaññagarahino:||<br />
					mayam ev'amha alakkhikā,||<br />
					mayaɱ appapuññā,||<br />
					ye mayaɱ evaɱ svākkhāte Dhamma-Vinaye pabba-jitvā nāsakkhimha yāva-jīvaɱ paripuṇṇaɱ parisuddhaɱ Brahma-cariyaɱ caritun ti.|| ||</p>

					<p class="f4">Te ārāmikabhūtā vā upāsakabhūtā vā pañcasu sikkhā-padesu samādāya vattanti.|| ||</p>

					<p class="f4">Iti Samaṇo Gotamo sāvakānaɱ sakkato garukato mānito pūjito,||<br />
					samaṇañ ca pana Gotamaɱ sāvakā sakkatvā garukatvā upanissāya viharantī ti.|| ||</p>

					<p class="f4">"Kati pana tvaɱ Udāyi,||<br />
					mayi dhamme samanupassasi,||<br />
					yehi mama sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharantī" ti?|| ||</p>

					<p class="f4">"Pañca kho ahaɱ bhante Bhagavati dhamme samanupassāmi,||<br />
					yehi Bhagavantaɱ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4">Katame pañca?|| ||</p>

					<p class="f4">Bhagavā hi bhante,||<br />
					appāhāro appāhāratāya ca vaṇṇa-vādī,||<br />
					yam pi bhante Bhagavā appāhāro appāhāratāya ca vaṇṇa-vādī.|| ||</p>

					<p class="f4">Imaɱ kho ahaɱ bhante Bhagavati paṭhamaɱ dhammaɱ samanupassāmi yena Bhagavantaɱ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4"> <a id="pg6"><span class="f2 g"><b>[6]</b></span></a> Puna ca paraɱ bhante Bhagavā santuṭṭho itarītarena cīvarena itar'ītara-cīvara-santuṭṭhiyā ca vaṇṇa-vādī.|| ||</p>

					<p class="f4">Yam pi bhante, Bhagavā santuṭṭho itarītarena cīvarena itar'ītara-cīvara-santuṭṭhiyā ca vaṇṇa-vādī.|| ||</p>

					<p class="f4">Imaɱ kho ahaɱ bhante Bhagavati dutiyaɱ dhammaɱ samanupassāmi yena Bhagavantaɱ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4">Puna ca paraɱ bhante,||<br />
					Bhagavā santuṭṭho itarītarena piṇḍa-pātena itar'ītarapiṇḍa-pāta santuṭṭhiyā ca vaṇṇa-vādī.|| ||</p>

					<p class="f4">Yam pi bhante, Bhagavā santuṭṭho itarītarena piṇḍa-pātena itar'ītarapiṇḍa-pāta-santuṭṭhiyā ca vaṇṇa-vādī.|| ||</p>

					<p class="f4">Imaɱ kho ahaɱ bhante Bhagavati tatiyaɱ dhammaɱ samanupassāmi yena Bhagavantaɱ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4">Puna ca paraɱ bhante,||<br />
					Bhagavā santuṭṭho itarītarena sen'āsanena itar'ītarasen'āsana-santuṭṭhiyā ca vaṇṇa-vādī.|| ||</p>

					<p class="f4">Yam pi bhante,||<br />
					Bhagavā santuṭṭho itarītarena sen'āsanena itar'ītarasen'āsana-santuṭṭhiyā ca vaṇṇa-vādī.|| ||</p>

					<p class="f4">Imaɱ kho ahaɱ bhante Bhagavati catittjaɱ dhammaɱ samanupassāmi yena Bhagavantaɱ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4">Puna ca paraɱ bhante,||<br />
					Bhagavā pavivitto pavivekassa ca vaṇṇa-vādī.|| ||</p>

					<p class="f4">Yam pi bhante,||<br />
					Bhagavā pavivitto pavivekassa ca vaṇṇa-vādī.|| ||</p>

					<p class="f4">Imaɱ kho ahaɱ bhante Bhagavati pañca dhammaɱ samanupassāmi yena Bhagavantaɱ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharantī" ti.|| ||</p>

					<p class="f4">Appāhāro Samaṇo Gotamo appāhāratāya ca vaṇṇa-vādī ti,||<br />
					iti ce maɱ, Udāyi, sāvakā sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ,||<br />
					santi kho pana me, Udāyi,||<br />
					sāvakā kosakāhārā pi,||<br />
					aḍḍhakosakāhārā pi,||<br />
					beluvāhārā pi,||<br />
					aḍḍhabeluvāhārā pi,||<br />
					<a id="pg7"><span class="f2 g"><b>[7]</b></span></a> ahaɱ kho pana Udāyi,||<br />
					app'ekadā iminā pattena samatittikam pi bhuñjāmi,||<br />
					bhiyyo pi bhuñjāmi.|| ||</p>

					<p class="f4">Appāhāro Samaṇo Gotamo appāhāratāya ca vaṇṇa-vādī ti,||<br />
					iti ce maɱ Udāyi,||<br />
					sāvakā sakkareyyuɱ,||<br />
					garukareyyuɱ,||<br />
					māneyyuɱ,||<br />
					sakkatvā garukatvā upanissāya vihareyyuɱ,||<br />
					ye te Udāyi,||<br />
					mama sāvakā kosakāhārā pi,||<br />
					aḍḍhakosakāhārā pi,||<br />
					beluvāhārā pi,||<br />
					aḍḍhabeluvāhārā pi,||<br />
					na maɱ te iminā dhammena sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ.|| ||</p>

					<p class="f4">Santuṭṭho Samaṇo Gotamo itarītarena cīvarena itar'ītara-cīvara-santuṭṭhiyā ca vaṇṇa-vādī ti,||<br />
					iti ce maɱ Udāyi,||<br />
					sāvakā sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ,||<br />
					Santi kho pana me Udāyi,||<br />
					sāvakā paɱsu-kūlikā lūkhacīvara-dharā,||<br />
					te susānā vā,||<br />
					saŋkārakūṭā vā,||<br />
					pāpaṇikā vā,||<br />
					nantakāni uccinitvā saŋghāṭiɱ karitvā dhārenti.|| ||</p>

					<p class="f4">Ahaɱ kho pan'Udāyi,||<br />
					app'ekadā gahapatāni cīvarāni dhāremi daḷhāni yattha lūkhāni alāpulomasāni.|| ||</p>

					<p class="f4">Santuṭṭho Samaṇo Gotamo itarītarena cīvarena itar'ītara-cīvara-santuṭṭhiyā ca vaṇṇa-vādīti,||<br />
					iti ce maɱ Udāyi,||<br />
					sāvakā sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ,||<br />
					ye te Udāyi,||<br />
					mama sāvakā paɱsu-kūlikā lūkhacīvara-dharā,||<br />
					te susānā vā,||<br />
					saŋkārakūṭā vā,||<br />
					pāpaṇikā vā,||<br />
					nantakāni uccinitvā sanghāṭiɱ karitvā dhārenti,||<br />
					na maɱ te iminā dhammena sakkareyyuɱ garukareyyuɱ māneyyuɱ pūjeyyuɱ,||<br />
					sakkatvā garukatvā upanissāya vihareyyuɱ.|| ||</p>

					<p class="f4">Santuṭṭho Samaṇo Gotamo itarītarena piṇḍa-pātena itar'ītarapiṇḍa-pāta-santuṭṭhiyā ca vaṇṇa-vādī ti,||<br />
					iti ce maɱ Udāyi,||<br />
					sāvakā sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ,||<br />
					santi kho pana me Udāyi,||<br />
					sāvakā piṇḍa-pātikā sapadānacārino ucchepake vate ratā,||<br />
					te antaragharaɱ paviṭṭhā samānā āsanena pi nimantiyamānā na sādiyanti.|| ||</p>

					<p class="f4">Ahaɱ kho pan'Udāyi,||<br />
					app'ekadā nimantane pi bhuñjāmi sālīnaɱ odanaɱ <a id="pg8"><span class="f2 g"><b>[8]</b></span></a> vicitakālakaɱ aneka-sūpaɱ aneka-vyañjanaɱ.|| ||</p>

					<p class="f4">Santuṭṭho Samaṇo Gotamo itarītarena piṇḍa-pātena itar'ītarapiṇḍa-pāta-santuṭṭhiyā ca vaṇṇa-vādī ti,||<br />
					iti ce maɱ Udāyi,||<br />
					sāvakā sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ,||<br />
					ye te Udāyi,||<br />
					mama sāvakā piṇḍa-pātikā sapadānacārino ucchepake vate ratā,||<br />
					antaragharaɱ paviṭṭhā samānā āsanena pi nimantiyamānā na sādiyanti,||<br />
					na maɱ te iminā dhammena sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ.|| ||</p>

					<p class="f4">Santuṭṭho Samaṇo Gotamo itarītarena sen'āsanena,||<br />
					itar'ītarasen'āsana-santuṭṭhiyā ca vaṇṇa-vādī ti,||<br />
					iti ce maɱ Udāyi,||<br />
					sāvakā sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ,||<br />
					santi kho pana me Udāyi,||<br />
					sāvakā rukkha-mūlikā abbhokāsikā,||<br />
					te aṭṭha māse channaɱ na upenti.|| ||</p>

					<p class="f4">Ahaɱ kho pan'Udāyi,||<br />
					app'ekadā kūṭāgāresu pi viharāmi,||<br />
					ullittāvalittesu,||<br />
					nivātesu,||<br />
					phussitaggalesu,||<br />
					pihitavātapānesu.|| ||</p>

					<p class="f4">Santuṭṭho Samaṇo Gotamo itarītarena sen'āsanena itar'ītarasen'āsana-santuṭṭhiyā ca vaṇṇa-vādīti,||<br />
					iti ce maɱ Udāyi,||<br />
					sāvakā sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ,||<br />
					ye te Udāyi,||<br />
					mama sāvakā rukkha-mūlikā abbhokāsikā te aṭṭha māse channaɱ na upenti,||<br />
					na maɱ te iminā dhammena sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ.|| ||</p>

					<p class="f4">Pavivitto Samaṇo Gotamo pavivekassa ca vaṇṇa-vādī ti,||<br />
					iti ce maɱ Udāyi,||<br />
					sāvakā sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ,||<br />
					santi kho pana me Udāyi,||<br />
					sāvakā āraññakā pantasen'āsanā araññe vana-patthāni pantāni sen'āsanāni ajjhoga-hetvā viharanti.|| ||</p>

					<p class="f4">Te anvaddhamāsaɱ Sangha-majjhe osaranti Pātimokkhuddesāya.|| ||</p>

					<p class="f4">Ahaɱ kho pan'Udāyi,||<br />
					app'ekadā ākiṇṇo viharāmi bhikkhū hi bhikkhunīhi upāsakehi upāsikāhi raññā rāja-mahā-mattehi titthiyehi titthiyasāvakehi.|| ||</p>

					<p class="f4">Pavivitto Samaṇo Gotamo pavivekassa ca vaṇṇa-vādī ti,||<br />
					<a id="pg9"><span class="f2 g"><b>[9]</b></span></a> iti ce maɱ Udāyi,||<br />
					sāvakā sakkareyyuɱ,||<br />
					garukareyyuɱ,||<br />
					mānyeɱ,||<br />
					pūjeyyuɱ,||<br />
					sakkatvā garukatvā upanissāya vihareyyuɱ,||<br />
					ye te Udāyi,||<br />
					mama sāvakā āraññakā pantasen'āsanā arañña-vana-patthāni pantāni sen'āsanāni ajjhoga-hetvā viharanti,||<br />
					anvaddhamāsaɱ Sangha-majjhe osaranti Pātimokkhuddesāya,||<br />
					na maɱ te iminā dhammena sakkareyyuɱ,||<br />
					garukareyyuɱ,||<br />
					māneyyuɱ,||<br />
					pūjeyyuɱ,||<br />
					sakkatvā garukatvā upanissāya vihareyyun.|| ||</p>

					<p class="f4">Iti kho Udāyi,||<br />
					na mamaɱ sāvakā imehi pañcahi dhammehi sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p>&nbsp;</p>

					<hr class="hrctr" />

					<p class="f4 ctr c">§</p>

					<hr class="hrctr" />

					<p>&nbsp;</p>

					<p class="f4">Atthi kho Udāyi,||<br />
					aññe ca pañca dhammā,||<br />
					yehi mamaɱ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4">Katame pañca?|| ||</p>

					<p class="f4">Idh'Udāyi, mamaɱ sāvakā adhisīle sambhāventi:|| ||</p>

					<p class="f4">Sīlavā Samaṇo Gotamo paramena sīla-k-khandhena samannāgato ti.|| ||</p>

					<p class="f4">Yam pan'Udāyi mamaɱ sāvakā adhisīle sambhāventi:|| ||</p>

					<p class="f4">Sīlavā Samaṇo Gotamo paramena sīla-k-khandhena samannāgato ti.|| ||</p>

					<p class="f4">Ayaɱ kho Udāyi, paṭhamo dhammo,||<br />
					yena mamaɱ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Puna ca paraɱ Udāyi,||<br />
					mamaɱ sāvakā abhikkante ñāṇa-dassane sambhāventi.|| ||</p>

					<p class="f4">Jānaɱ yev'āha Samaṇo Gotamo,||<br />
					jānāmī ti,||<br />
					passaɱ yevāha Samaṇo Gotamo,||<br />
					passāmī ti,||<br />
					abhiññāya Samaṇo Gotamo dhammaɱ deseti,||<br />
					no anabhiññāya,||<br />
					sa-nidānaɱ Samaṇo Gotamo dhammaɱ deseti,||<br />
					no anidānaɱ,||<br />
					sappāṭihāriyaɱ Samaṇo Gotamo dhammaɱ deseti,||<br />
					no appāṭihāriyan ti.|| ||</p>

					<p class="f4">Yam pan'Udāyi mamaɱ sāvakā abhikkante ñāṇa-dassane sambhāventi.|| ||</p>

					<p class="f4">Jānaɱyevāha Samaṇo Gotamo,||<br />
					jānāmī ti,||<br />
					passaɱyevāha Samaṇo Gotamo,||<br />
					passāmī ti,||<br />
					abhiññāya Samaṇo Gotamo dhammaɱ deseti,||<br />
					no anabhiññāya,||<br />
					sa-nidānaɱ Samaṇo Gotamo dhammaɱ deseti,||<br />
					no anidānaɱ,||<br />
					sappāṭihāriyaɱ Samaṇo Gotamo dhammaɱ deseti,||<br />
					no appaṭihāriyanti.|| ||</p>

					<p class="f4">Ayaɱ kho Udāyi, dutiyo dhammo||<br />
					yena mamaɱ <a id="pg10"><span class="f2 g"><b>[10]</b></span></a> sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Puna ca paraɱ Udāyi,||<br />
					mamaɱ sāvakā adhipaññāya sambhāventi:|| ||</p>

					<p class="f4">Paññavā Samaṇo Gotamo paramena paññā-k-khandhena samannāgato.|| ||</p>

					<p class="f4">Taɱ vata anāgataɱ vā vādapathaɱ na dakkhati uppannaɱ vā parappavādaɱ na saha dhammena suniggahītaɱ niggahissatī ti,||<br />
					n'etaɱ ṭhānaɱ vijjati.|| ||</p>

					<p class="f4">Taɱ kiɱ maññasi Udāyi?|| ||</p>

					<p class="f4">Api nu me sāvakā evaɱ jānantā evaɱ passantā antar'antarā kathaɱ opāteyyun" ti?|| ||</p>

					<p class="f4">"No h'etaɱ bhante."|| ||</p>

					<p class="f4">"Na kho pan'āhaɱ Udāyi,||<br />
					sāvakesu anusāsaniɱ paccāsiɱsāmi,||<br />
					aññadatthu mamaɱ yeva sāvakā anusāsaniɱ paccāsiɱsanti.|| ||</p>

					<p class="f4">Yam pan'Udāyi mamaɱ sāvakā adhipaññāya samabhāventi,||<br />
					paññavā Samaṇo Gotamo paramena paññā-k-khandhena samannāgato.|| ||</p>

					<p class="f4">Taɱ anāgataɱ vā vādapathaɱ na dakkhati,||<br />
					uppannaɱ vā parappavādaɱ na saha dhammena suniggahītaɱ niggahissatī ti,||<br />
					n'etaɱ ṭhānaɱ vijjati.|| ||</p>

					<p class="f4">Ayaɱ kho Udāyi, tatiyo dhammo||<br />
					yena mamaɱ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Puna ca paraɱ Udāyi,||<br />
					mama sāvakā yena dukkhena dukkh'otiṇṇā dukkha-paretā,||<br />
					te maɱ upasankamitvā dukkhaɱ ariya-saccaɱ pucchanti.|| ||</p>

					<p class="f4">Tes'āhaɱ dukkhaɱ ariya-saccaɱ puṭṭho vyākaromi,||<br />
					tes'āhaɱ cittaɱ ārādhemi pañhassa veyyā-karaṇena.|| ||</p>

					<p class="f4">Te maɱ upasankamitvā dukkha-samudayaɱ ariya-saccaɱ pucchanti.|| ||</p>

					<p class="f4">Tes'āhaɱ dukkha-samudayaɱ ariya-saccaɱ puṭṭho vyākaromi,||<br />
					tes'āhaɱ cittaɱ ārādhemi pañhassa veyyā-karaṇena.|| ||</p>

					<p class="f4">Te maɱ upasankamitvā dukkha-nirodhaɱ ariya-saccaɱ pucchanti.|| ||</p>

					<p class="f4">Tes'āhaɱ dukkha-nirodhaɱ ariya-saccaɱ puṭṭho vyākaromi,||<br />
					tes'āhaɱ cittaɱ ārādhemi pañhassa veyyā-karaṇena.|| ||</p>

					<p class="f4">Te maɱ upasankamitvā dukkha-nirodha-gāminī-paṭipadaɱ ariya-saccaɱ pucchanti.|| ||</p>

					<p class="f4">Tes'āhaɱ dukkha-nirodha-gāminī-paṭipadaɱ ariya-saccaɱ puṭṭho vyākaromi,||<br />
					tes'āhaɱ cittaɱ ārādhemi pañhassa veyyā-karaṇena.|| ||</p>

					<p class="f4">Yam pan'Udāyi, mamaɱ sāvakā yena dukkhena dukkh'otiṇṇā dukkha-paretā,||<br />
					te maɱ upasankamitvā dukkhaɱ ariya-saccaɱ pucchanti,||<br />
					tes'āhaɱ dukkhaɱ ariya-saccaɱ puṭṭho vyākaromi,||<br />
					tes'āhaɱ cittaɱ ārādhemi pañhassa veyyā-karaṇena.|| ||</p>

					<p class="f4">Te maɱ upasankamitvā dukkha-samudayaɱ ariya-saccaɱ pucchanti,||<br />
					tes'āhaɱ dukkhaɱ ariya-saccaɱ puṭṭho vyākaromi,||<br />
					tes'āhaɱ cittaɱ ārādhemi pañhassa veyyā-karaṇena.|| ||</p>

					<p class="f4">Te maɱ upasankamitvā dukkha-nirodhaɱ ariya-saccaɱ pucchanti,||<br />
					tes'āhaɱ dukkha-nirodhaɱ ariya-saccaɱ puṭṭho vyākaromi,||<br />
					tes'āhaɱ cittaɱ ārādhemi pañhassa veyyā-karaṇena.|| ||</p>

					<p class="f4">Te maɱ upasankamitvā dukkha-nirodha-gāminī-paṭipadaɱ ariya-saccaɱ pucchanti,||<br />
					tes'āhaɱ dukkha-nirodha-gāminī-paṭipadaɱ ariya-saccaɱ puṭṭho vyākaromi,||<br />
					tes'āhaɱ cittaɱ ārādhemi pañhassa veyyā-karaṇena.|| ||</p>

					<p class="f4">Ayaɱ kho Udāyi, catuttho dhammo,||<br />
					<a id="pg11"><span class="f2 g"><b>[11]</b></span></a> yena mamaɱ sāvakā sakkaronti garu-karonti mānenti pūjenti,||<br />
					sakkatvā garukatvā upanissāya viharanti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā||<br />
					yathā paṭipannā me sāvakā||<br />
					cattāro sati-paṭṭhāne bhāventi.|| ||</p>

					<p class="f4">Idh'Udāyi bhikkhu kāye kāy'ānupassī viharati ātāpī sampajāno satimā vineyya loke abhijjhā-domanassaɱ.|| ||</p>

					<p class="f4">Vedanāsu vedanānu passī viharati ātāpī sampajāno satimā vineyya loke abhijjhā-domanassaɱ.|| ||</p>

					<p class="f4">Citte citt'ānupassī viharati ātāpī sampajāno satimā vineyya loke abhijjhā-domanassaɱ.|| ||</p>

					<p class="f4">Dhammesu Dhamm'ānupassī viharati ātāpī sampajāno satimā vineyya loke abhijjhā-domanassaɱ.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā||<br />
					yathā paṭipannā me sāvakā||<br />
					cattāro samma-p-padhāne bhāventi.|| ||</p>

					<p class="f4">Idh'Udāyi, bhikkhu anuppannānaɱ pāpakānaɱ akusalānaɱ dhammānaɱ anuppādāya chandaɱ janeti vāyamati viriyaɱ ārabhati cittaɱ paggaṇhāti padahati.|| ||</p>

					<p class="f4">Uppannānaɱ pāpakānaɱ akusalānaɱ dhammānaɱ pahānāya chandaɱ janeti vāyamati viriyaɱ ārabhati cittaɱ paggaṇhāti padahati.|| ||</p>

					<p class="f4">Anuppannānaɱ kusalānaɱ dhammānaɱ uppādāya chandaɱ janeti vāyamati viriyaɱ ārabhati cittaɱ paggaṇhāti padahati.|| ||</p>

					<p class="f4">Uppannānaɱ kusalānaɱ dhammānaɱ ṭhitiyā asammosāya bhiyyo bhāvāya vepullāya bhāvanāya pāripūriyā chandaɱ janeti vāyamati viriyaɱ ārabhati cittaɱ paggaṇhāti padahati.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					cattāro iddhi-pāde bhāventi.|| ||</p>

					<p class="f4">Idh'Udāyi, bhikkhu chanda-samādhi-padhāna-sankhāra-samannāgataɱ iddhi-pādaɱ bhāveti.|| ||</p>

					<p class="f4">Viriya-samādhi-padhāna-sankhāra-samannāgataɱ iddhi-pādaɱ bhāveti.|| ||</p>

					<p class="f4">Citta-samādhi-padhāna-sankhāra-samannāgataɱ iddhi-pādaɱ bhāveti.|| ||</p>

					<p class="f4">Vīmaɱsā-samādhi-padhāna-sankhāra-samannāgataɱ iddhi-pādaɱ bhāveti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					pañc'indriyāni bhāventi.|| ||</p>

					<p class="f4">Idh' <a id="pg12"><span class="f2 g"><b>[12]</b></span></a> Udāyi, bhikkhu saddh'indriyaɱ bhāveti upasama-gāmiɱ sambodha-gāmiɱ.|| ||</p>

					<p class="f4">Viriy'indriyaɱ bhāveti upasama-gāmiɱ sambodha-gāmiɱ.|| ||</p>

					<p class="f4">Sat'indriyaɱ bhaveti upasama-gāmiɱ sambodha-gāmiɱ.|| ||</p>

					<p class="f4">Samādh'indriyaɱ bhāveti upasama-gāmiɱ sambodha-gāmiɱ.|| ||</p>

					<p class="f4">Paññ'indriyaɱ bhāveti upasama-gāmiɱ sambodha-gāmiɱ.|| ||</p>

					<p class="f4">Tatra ca pana me sāvakā bahū abhiññā-vosāna pāramippattā viharanti.</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					pañca-balāni bhāventi.|| ||</p>

					<p class="f4">Idh'Udāyi, bhikkhu saddhā-balaɱ bhāveti upasama-gāmiɱ sambodha-gāmiɱ.|| ||</p>

					<p class="f4">Viriya-balaɱ bhāveti upasama-gāmiɱ sambodha-gāmiɱ.|| ||</p>

					<p class="f4">Sati-balaɱ bhāveti upasama-gāmiɱ sambodha-gāmiɱ.|| ||</p>

					<p class="f4">Samādhi-balaɱ bhāveti upasama-gāmiɱ sambodha-gāmiɱ.|| ||</p>

					<p class="f4">Paññā-balaɱ bhāveti upasama-gāmiɱ sambodha-gāmiɱ.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					satta-bojjh-a-ŋge bhāventi.|| ||</p>

					<p class="f4">Idh'Udāyi, bhikkhu sati-sambojjh-a-ŋgaɱ bhāveti viveka-nissitaɱ virāga-nissitaɱ nirodha-nissitaɱ vossagga-pariṇāmiɱ,|| ||</p>

					<p class="f4">dhamma-vicaya-sambojjh-a-ŋgaɱ bhāveti viveka-nissitaɱ virāga-nissitaɱ nirodha-nissitaɱ vossagga-pariṇāmiɱ,|| ||</p>

					<p class="f4">viriya-sambojjh-a-ŋgaɱ bhāveti viveka-nissitaɱ virāga-nissitaɱ nirodha-nissitaɱ vossagga-pariṇāmiɱ,|| ||</p>

					<p class="f4">pīti-sambojjh-a-ŋgaɱ bhāveti viveka-nissitaɱ virāga-nissitaɱ nirodha-nissitaɱ vossagga-pariṇāmiɱ,|| ||</p>

					<p class="f4">passaddhi sambojjh-a-ŋgaɱ bhāveti viveka-nissitaɱ virāga-nissitaɱ nirodha-nissitaɱ vossagga-pariṇāmiɱ,|| ||</p>

					<p class="f4">samādhi-sambojjh-a-ŋgaɱ bhāveti viveka-nissitaɱ virāga-nissitaɱ nirodha-nissitaɱ vossagga-pariṇāmiɱ,|| ||</p>

					<p class="f4">upekkhā-sambojjh-a-ŋgaɱ bhāveti viveka-nissitaɱ virāga-nissitaɱ nirodha-nissitaɱ vossagga-pariṇāmiɱ.|| ||</p>

					<p class="f4">Tatra ca pana me sāvakā bahu abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					ariyaɱ aṭṭhaŋgikaɱ Maggaɱ bhāventi.|| ||</p>

					<p class="f4">Idh'Udāyi, bhikkhu||<br />
					sammā-diṭṭhiɱ bhāveti,||<br />
					sammā-saŋkappaɱ bhāveti,||<br />
					sammā-vācaɱ bhāveti,||<br />
					sammā-kammantaɱ bhāveti,||<br />
					sammā-ājīvaɱ bhāveti,||<br />
					sammā-vāyāmaɱ bhāveti,||<br />
					sammā-satiɱ bhāveti,||<br />
					sammā-samādhiɱ bhāveti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					aṭṭha vimokkhe bhāventī.|| ||</p>

					<p class="f4">Rūpī rūpāni passati.|| ||</p>

					<p class="f4">Ayaɱ paṭhamo vimokkho.|| ||</p>

					<p class="f4">Ajjhattaɱ arūpa-saññi bahiddhā rūpāni passati.|| ||</p>

					<p class="f4">Ayaɱ dutiyo vimokkho.|| ||</p>

					<p class="f4">Subhan t'eva adhimutto hoti.|| ||</p>

					<p class="f4">Ayaɱ tatiyo vimokkho.|| ||</p>

					<p class="f4">Subhan t'eva adhimutto hoti.|| ||</p>

					<p class="f4">Ayaɱ tatiyo vimokkho.|| ||</p>

					<p class="f4">Sabbaso rūpa- <a id="pg13"><span class="f2 g"><b>[13]</b></span></a> saññānaɱ samati-k-kamma paṭigha-saññānaɱ atthaŋ-gamā nānatta-saññānaɱ amanasi-kārā||<br />
					'Ananto ākāso' ti||<br />
					Ākāsanañ-c'āyatanaɱ upasampajja viharati.|| ||</p>

					<p class="f4">Ayaɱ catuttho vimokkho.|| ||</p>

					<p class="f4">Sabbaso Ākāsanañ-c'āyatanaɱ samati-k-kamma||<br />
					'Anantaɱ viññāṇan' ti||<br />
					Viññāṇañ-c'āyatanaɱ upasampajja viharati.|| ||</p>

					<p class="f4">Ayaɱ pañcamo vimokkho.|| ||</p>

					<p class="f4">Sabbaso Viññāṇañ-c'āyatanaɱ samati-k-kamma||<br />
					'n'atthi kiñci' ti||<br />
					Ākiñcaññ'āyatanaɱ upasampajja viharati.|| ||</p>

					<p class="f4">Ayaɱ chaṭṭho vimokkho.|| ||</p>

					<p class="f4">Sabbaso Ākiñcaññ'āyatanaɱ samati-k-kamma||<br />
					N'eva-saññā-nā-saññ'āyatanaɱ upasampajja viharati.|| ||</p>

					<p class="f4">Ayaɱ sattamo vimokkho.|| ||</p>

					<p class="f4">Sabbaso N'eva-saññā-nā-saññ'āyatanaɱ samati-k-kamma||<br />
					saññā-vedayita-nirodhaɱ upasampajja viharati.|| ||</p>

					<p class="f4">Ayaɱ aṭṭhamo vimokkho.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					aṭṭha abhihāyatanāni bhāventi.|| ||</p>

					<p class="f4">Ajjhattaɱ rūpa-saññi eko bahiddhā rūpāni passati parittāni su-vaṇṇa-du-b-baṇṇāni,||<br />
					tāni Abhibhuyya:||<br />
					'jānāmi passāmī' ti evaɱ saññi hoti.|| ||</p>

					<p class="f4">Idaɱ paṭhamaɱ abhibh'āyatanaɱ.|| ||</p>

					<p class="f4">Ajjhattaɱ rūpa-saññi eko bahiddhā rūpāni passati appamāṇāni su-vaṇṇa-du-b-baṇṇāni,||<br />
					tāni Abhibhuyya:||<br />
					'jānāmi passāmī' ti evaɱ saññi hoti.|| ||</p>

					<p class="f4">Idaɱ dutiyaɱ abhibh'āyatanaɱ.|| ||</p>

					<p class="f4">Ajjhattaɱ arūpa-saññi eko bahiddhā rūpāni passati parittāni su-vaṇṇa-du-b-baṇṇāni,||<br />
					tāni Abhibhuyya:||<br />
					'jānāmi passāmī' ti evaɱ saññi hoti.|| ||</p>

					<p class="f4">Idaɱ tatiyaɱ abhibh'āyatanaɱ.|| ||</p>

					<p class="f4">Ajjhattaɱ arūpa-saññi eko bahiddhā rūpāni passati appamāṇāni su-vaṇṇa-du-b-baṇṇāni,||<br />
					tāni Abhibhuyya:||<br />
					'jānāmi passāmī' ti evaɱ saññi hoti.|| ||</p>

					<p class="f4">Idaɱ catutthaɱ abhibh'āyatanaɱ.|| ||</p>

					<p class="f4">Ajjhattaɱ arūpa-saññi eko bahiddhā rūpāni passati nīlāni nīla-vaṇṇāni nīlani-dassanāni nīlani-bhāsāni.|| ||</p>

					<p class="f4">Seyyathā pi nāma ummāpupphaɱ nīlaɱ nīlavaṇṇaɱ nīlani-dassanaɱ nīlani-bhāsaɱ.|| ||</p>

					<p class="f4">Seyyathā pi vā pana taɱ vatthaɱ bārāṇaseyyakaɱ ubhatobhāgavimaṭṭaɱ nīlaɱ nīlavaṇṇaɱ nīlani-dassanaɱ nīlani-bhāsaɱ.|| ||</p>

					<p class="f4">Evam evaɱ ajjhattaɱ arūpa-saññi eko bahiddhā rūpāni passati nīlāni nīla-vaṇṇāni nīlani-dassanāni nīlani-bhāsāni.|| ||</p>

					<p class="f4">Tāni Abhibhuyya:||<br />
					'jānāmi psāmī' ti evaɱ saññi hoti.|| ||</p>

					<p class="f4">Idaɱ pañcamaɱ <a id="pg14"><span class="f2 g"><b>[14]</b></span></a> abhibh'āyatanaɱ.|| ||</p>

					<p class="f4">Ajjhattaɱ arūpa-saññi eko bahiddhā rūpāni passati pītāni pīta-vaṇṇāni pītani-dassanāni pītani-bhāsāni.|| ||</p>

					<p class="f4">Seyyathā pi nāma kaṇikārapupphaɱ pītaɱ pītavaṇṇaɱ pītani-dassanaɱ pītani-bhāsaɱ.|| ||</p>

					<p class="f4">Seyyathā pi vā pana taɱ vatthaɱ bārāṇaseyyakaɱ ubhatobhāgavimaṭṭaɱ pītaɱ pītavaṇṇaɱ pītani-dassanaɱ pītani-bhāsaɱ.|| ||</p>

					<p class="f4">Evam evaɱ ajjhattaɱ arūpa-saññi eko bahiddhā rūpāni passati pītāni pīta-vaṇṇāni pītani-dassanāni pītani-bhāsāni.|| ||</p>

					<p class="f4">Tāni Abhibhuyya:||<br />
					'jānāmi psāmī' ti evaɱ saññi hoti.|| ||</p>

					<p class="f4">Idaɱ chaṭṭhaɱ abhibh'āyatanaɱ.|| ||</p>

					<p class="f4">Ajjhattaɱ arūpa-saññi eko bahiddhā rūpāni passati lohita-kāni lohitaka-vaṇṇāni lohitakani-dassanāni lohitakani-bhāsāni.|| ||</p>

					<p class="f4">Seyyathā pi nāma bandhujivakapupphaɱ lohitakaɱ lohitakavaṇṇaɱ lohitakani-dassanaɱ lohitakani-bhāsaɱ.|| ||</p>

					<p class="f4">Seyyathā pi vā pana taɱ vatthaɱ bārāṇaseyyakaɱ ubhatobhāgavimaṭṭaɱ lohitakaɱ lohitakavaṇṇaɱ lohitakani-dassanaɱ lohitakani-bhāsaɱ.|| ||</p>

					<p class="f4">Evam evaɱ ajjhattaɱ arūpa-saññi eko bahiddhā rūpāni passati lohita-kāni lohitaka-vaṇṇāni lohitakani-dassanāni lohitakani-bhāsāni.|| ||</p>

					<p class="f4">Tāni Abhibhuyya:||<br />
					'jānāmi psāmī' ti evaɱ saññi hoti.|| ||</p>

					<p class="f4">Idaɱ sattamaɱ abhibh'āyatanaɱ.|| ||</p>

					<p class="f4">Ajjhattaɱ arūpa-saññi eko bahiddhā rūpāni passati odātāni odāta-vaṇṇāni odātani-dassanāni odātani-bhāsāni.|| ||</p>

					<p class="f4">Seyyathā pi nāma osadhītārakā odātā odāta-vaṇṇā odātani-dassanā odātani-bhāsā.|| ||</p>

					<p class="f4">Seyyathā pi vā pana taɱ vatthaɱ bārāṇaseyyakaɱ ubhatobhāgavimaṭṭaɱ odātaɱ odātavaṇṇaɱ odātani-dassanaɱ odātani-bhāsaɱ.|| ||</p>

					<p class="f4">Evam evaɱ ajjhattaɱ arūpa-saññi eko bahiddhā rūpāni passati odātāni odāta-vaṇṇāti odātani-dassanāni odātani-bhāsāni.|| ||</p>

					<p class="f4">Tāni Abhibhuyya:||<br />
					'jānāmi psāmī' ti evaɱ saññi hoti.|| ||</p>

					<p class="f4">Idaɱ aṭṭhamaɱ abhibh'āyatanaɱ.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					dasa kasiṇ'āyatanāni bhāventi.|| ||</p>

					<p class="f4">Paṭhavi-kasiṇameko sañjānāti uddhaɱ adho tiriyaɱ advayaɱ appamāṇaɱ.|| ||</p>

					<p class="f4">Āpo-kasiṇameko sañjānāti uddhaɱ adho tiriyaɱ advayaɱ appamāṇaɱ.|| ||</p>

					<p class="f4">Tejo-kasiṇameko sañjānāti uddhaɱ adho tiriyaɱ advayaɱ appamāṇaɱ.|| ||</p>

					<p class="f4">Vāyo-kasiṇameko sañjānāti uddhaɱ adho tiriyaɱ advayaɱ appamāṇaɱ.|| ||</p>

					<p class="f4">Nīla-kasiṇameko sañjānāti uddhaɱ adho tiriyaɱ advayaɱ appamāṇaɱ.|| ||</p>

					<p class="f4">Pīta-kasiṇameko sañjānāti uddhaɱ adho tiriyaɱ advayaɱ appamāṇaɱ.|| ||</p>

					<p class="f4">Lohita-kasiṇameko sañjānāti uddhaɱ adho tiriyaɱ advayaɱ appamāṇaɱ.|| ||</p>

					<p class="f4">Odāta-kasiṇameko sañjānāti uddhaɱ adho tiriyaɱ advayaɱ appamāṇaɱ.|| ||</p>

					<p class="f4">Ākāsa-kasiṇameko sañjānāti <a id="pg15"><span class="f2 g"><b>[15]</b></span></a> uddhaɱ adho tiriyaɱ advayaɱ appamāṇaɱ.|| ||</p>

					<p class="f4">Viññāṇa-kasiṇameko sañjānāti uddhaɱ adho tiriyaɱ advayaɱ appamāṇaɱ.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					cattāri jhānāni bhāventi.|| ||</p>

					<p class="f4">Idh'Udāyi, bhikkhū||<br />
					vivicc'eva kāmehi||<br />
					vivicca akusalehi dhammehi||<br />
					sa-vitakkaɱ||<br />
					sa-vicāraɱ||<br />
					viveka-jaɱ pīti-sukhaɱ||<br />
					paṭhamaɱ-jhānaɱ1 upasampajja viharati.|| ||</p>

					<p class="f4">So imam eva kāyaɱ viveka-jena pīti-sukhena||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa viveka-jena pīti-sukhena apphuṭaɱ hoti.|| ||</p>

					<p class="f4">Seyyathā pi Udāyi,||<br />
					dakkho nahāpako vā nahāpakantevāsi vā kaɱsathāle nāhānīyacuṇṇāni ākiritvā udakena paripphosakaɱ paripphosakaɱ sandeyya,||<br />
					sā'ssa nahānīyapiṇḍi snehānugatā snehaparetā,||<br />
					santara-bāhirā phuṭhā snehena,||<br />
					na ca pagagharaṇī.|| ||</p>

					<p class="f4">Evam eva kho Udāyi,||<br />
					bhikkhū imam eva kāyaɱ viveka-jena pīti-sukhena,||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa viveka-jena pīti-sukhena apphuṭaɱ hoti.|| ||</p>

					<p class="f4">Puna ca paraɱ Udāyi, bhikkhu||<br />
					vitakka-vicārānaɱ vūpasamā||<br />
					ajjhattaɱ sampasādanaɱ cetaso ekodi-bhāvaɱ||<br />
					avitakkaɱ||<br />
					avicāraɱ||<br />
					samādhi-jaɱ pīti-sukhaɱ||<br />
					dutiyaɱ-jhānaɱ upasampajja viharati.|| ||</p>

					<p class="f4">So imam eva kāyaɱ samādhijena pīti-sukhena,||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa samādhijena pīti-sukhena apphuṭaɱ hoti.|| ||</p>

					<p class="f4">Seyyathā pi Udāyi,||<br />
					udaka-rahado ubbhidodako,||<br />
					tassa n'ev'assa puratthimāya disāya udakass'āya-mukhaɱ,||<br />
					na pacchi-māya disāya udakass'āya-mukhaɱ,||<br />
					na uttarāya disāya udakass'āya-mukhaɱ,||<br />
					na dakkhiṇāya disāya <a id="pg16"><span class="f2 g"><b>[16]</b></span></a> udakass'āya-mukhaɱ,||<br />
					devo na ca kālena kālaɱ sammādhāraɱ anuppaveccheyya.|| ||</p>

					<p class="f4">Atha kho tamhā ca udaka-rahadā sītā vāridhārā ubhijjitvā tam eva udaka-rahadaɱ sītena vārinā,||<br />
					abhisandeyya,||<br />
					parisandeyya,||<br />
					paripūreyya,||<br />
					paripphareyya,||<br />
					nāssa kiñci sabbā-vato udaka-rahadassa sitena vārinā apphuṭaɱ assa.|| ||</p>

					<p class="f4">Evam eva kho Udāyi, bhikkhu imam eva kāyaɱ samādhijena pīti-sukhena,||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa samādhijena pīti-sukhena apphuṭaɱ hoti.|| ||</p>

					<p class="f4">Puna ca paraɱ Udāyi, bhikkhu,||<br />
					pītiyā ca virāgā,||<br />
					upekkhako ca viharati,||<br />
					sato ca sampajāno sukhañ ca kāyena paṭisaŋvedeti,||<br />
					yantaɱ ariyā ācikkhanti:|| ||</p>

					<p class="f4">"Upekkhako satimā sukha vihārī' ti,|| ||</p>

					<p class="f4">taɱ tatiyaɱ-jhānaɱ upasampajja viharati.|| ||</p>

					<p class="f4">So imam eva kāyaɱ nippitikena sukhena,||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa nippītikena sukhena apphuṭaɱ hoti.|| ||</p>

					<p class="f4">Seyyathā pi Udāyi,||<br />
					uppaliniyaɱ vā paduminiyaɱ vā puṇḍarīkiniyaɱ vā app'ekaccāni uppalāni vā padumāni vā puṇḍarīkāni vā udake jātāni udake saɱvaddhāni udakā'nuggatāni antonimuggaposinī,||<br />
					tāni yāva c'aggā yāva ca,||<br />
					mūlā sītena vārinā,||<br />
					ahisannāni,||<br />
					parisannāni,||<br />
					paripūrāni,||<br />
					paripphuṭāni,||<br />
					nessa kiñci sabbā-vataɱ uppalānaɱ vā padumānaɱ vā puṇḍarīkānaɱ vā sītena vārinā apphuṭaɱ assa.|| ||</p>

					<p class="f4">Evam eva kho Udāyi, bhikkhu,||<br />
					imam eva kāyaɱ nippītikena sukhena,||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa nippitikena sukhena apphuṭaɱ hoti.|| ||</p>

					<p class="f4">Puna ca paraɱ Udāyi, bhikkhu,||<br />
					sukhassa ca pahānā,||<br />
					dukkhassa ca pahānā,||<br />
					pubbe va somanassa-domanassānaɱ atthaŋ-gamā,||<br />
					adukkha-ɱ-asukhaɱ,||<br />
					upekkhā,||<br />
					sati-pārisuddhiɱ,||<br />
					catutthaɱ-jhānaɱ upasampajja viharati.|| ||</p>

					<p class="f4">So imam eva kāyaɱ parisuddhena cetasā pariyodātena pharitvā nisinno hoti,||<br />
					nāssa kiñci sabbā-vato kāyassa parisuddhena cetasā pariyodātena apphuṭaɱ hoti.|| ||</p>

					<p class="f4">Seyyathā pi Udāyi, puriso odātena vatthena sasīsaɱ pārupitvā nisinno assa,||<br />
					nāssa kiñci sabbā-vato kāyassa odātena vatthena apphuṭaɱ assa.|| ||</p>

					<p class="f4">Evam eva kho Udāyi,bhikkhu||<br />
					imam eva kāyaɱ parisuddhena cetasā pariyodātena pharitvā nisinno hoti,||<br />
					nāssa kiñci sabbā-vato kāyassa pari- <a id="pg17"><span class="f2 g"><b>[17]</b></span></a> suddhena cetasā pariyodātena apphuṭaɱ hoti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					evaɱ pajānanti:|| ||</p>

					<p class="f4">'Ayaɱ kho me kāyo||<br />
					rūpī cātum-mahā-bhūtiko||<br />
					mātā-pettika-sambhavo odana-kummās-ūpacayo anicc'ucchādana-parimaddana-bhedana-viddhaɱsanadhammo,||<br />
					idañ ca pana me viññāṇaɱ ettha sitaɱ ettha paṭibaddhaɱ.|| ||</p>

					<p class="f4">Seyyathā pi Udāyi maṇi vephariyo subho jātimā aṭṭhaɱso suparikammakato accho vi-p-pasanno sabbākāra-sampanno,||<br />
					tatr'assa suttaɱ āvutaɱ nīlaɱ vā pītaɱ vā lohitaɱ vā odātaɱ vā paṇḍusuttaɱ vā.|| ||</p>

					<p class="f4">Tam ena cakkhumā puriso hatthe karitvā pacc-a-vekkheyya:|| ||</p>

					<p class="f4">'Ayaɱ kho manī veḷuriyo subho jātimā aṭṭhaɱso suparikammakato accho vi-p-pasanno sabbākārasampanno,||<br />
					tatr'idaɱ suttaɱ āvutaɱ nīlaɱ vā pītaɱ vā lohitaɱ vā odātaɱ vā paṇḍusuttaɱ vā' ti.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā evaɱ jānanti:|| ||</p>

					<p class="f4">'Ayaɱ kho me kāyo||<br />
					rūpī cātum-mahā-bhūtiko||<br />
					mātā-pettika-sambhavo odana-kummās-ūpacayo aniccucchādan-aparimaddana-bhedana-viddhaɱsanadhammo,||<br />
					idañ ca pana me viññāṇaɱ ettha sitaɱ ettha paṭibaddhan' ti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yatha paṭipannā me sāvakā||<br />
					imamhā kāyā aññaɱ kāyaɱ abhinimminanti rūpiɱ mano-mayaɱ sabbaŋgapaccaŋgiɱ ahīnindriyaɱ.|| ||</p>

					<p class="f4">Seyyathā pi Udāyi,||<br />
					tassa evam assa:|| ||</p>

					<p class="f4">'Puriso muñjamhā isīkaɱ pabbāheyya,||<br />
					tassa evañ c'assa:|| ||</p>

					<p class="f4">Ayaɱ muñjo,||<br />
					ayaɱ isīkā,||<br />
					añño muñjo,||<br />
					aññā īsikā,||<br />
					muñjamhā tv'eva īsikā pabbāḷhā' ti.|| ||</p>

					<p class="f4">Seyyathā pi vā pan'Udāyi puriso asiɱ kosiyā pabbāheyya.|| ||</p>

					<p class="f4">Tassa evam assa:|| ||</p>

					<p class="f4">'Ayaɱ asi,||<br />
					ayaɱ kosi,||<br />
					añño asi,||<br />
					aññā kosi,||<br />
					kosiyā tv'eva asi pabbāḷho' ti.|| ||</p>

					<p class="f4">Seyyathā pi <a id="pg18"><span class="f2 g"><b>[18]</b></span></a> vā pan'Udāyi,||<br />
					puriso ahiɱ karanḍā uddhareyya,||<br />
					tassa evam assa:|| ||</p>

					<p class="f4">'Ayaɱ ahi,||<br />
					ayaɱ karaṇḍo,||<br />
					añño ahi,||<br />
					añño karaṇḍo,||<br />
					karaṇḍā tv'eva ahi ubbhato' ti.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaɱ paṭipadā||<br />
					yathā paṭipannā me sāvakā||<br />
					imamhā kāyā aññaɱ kāyaɱ abhinimminanti||<br />
					rūpiɱ mano-mayaɱ sabbaŋgapaccaŋgiɱ ahīnindriyaɱ.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					aneka-vihitaɱ iddhi-vidhaɱ pacc'anubhonti:|| ||</p>

					<p class="f4">Eko pi hutvā bahudhā honti,||<br />
					bahudhā pi hutvā eko honiti.|| ||</p>

					<p class="f4">Āvībhāvaɱ tiro-bhāvaɱ tiro-kuḍḍaɱ tiro-pākāraɱ tiro-pabbataɱ asajja-mānā gacchanti||<br />
					seyyathā pi ākāse,||<br />
					paṭhaviyā pi ummujjani-mujjaɱ karonti||<br />
					seyyathā pi udake,||<br />
					udake pi abhejjamāne gacchanti||<br />
					seyyathā pi paṭhaviyaɱ,||<br />
					ākāse pi palliŋkena kamanti||<br />
					seyyathā pi pakkhi sakuṇo,||<br />
					ime pi candimasūriye evaɱ mahiddhike evaɱ mah-ā-nubhāve pāninā parimasanti parimajjanti,||<br />
					yāva Brahma-lokā pi kāyena vasaɱ vattenti.|| ||</p>

					<p class="f4">Seyyathā pi Udāyi dakkho kumbhakāro vā kumbhakārantevāsi vā supari-kamma-katāya mattikāya yaɱ yad eva bhājanavikatiɱ ākaŋkheyya,||<br />
					taɱ tad eva kareyya abhinipphādeyya.|| ||</p>

					<p class="f4">Seyyathā pi vā pan'Udāyi dakkho dantakāro vā dantakārantevāsi vā suparikammakatasmiɱ dantasmiɱ yaɱ yad eva dantavikatiɱ ākaŋkheyya,||<br />
					taɱ tad eva kareyya abhinipphādeyya.</p>

					<p class="f4">Seyyathā pi vā pan'Udāyi dakkho suvaṇṇakāro vā suvaṇṇakārantevāsi vā suparikammakatasmiɱ suvaṇṇasmiɱ yaɱ yad eva suvaṇṇavikatiɱ ākaŋkheyya taɱ tad eva kareyya abhinippādeyya.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					aneka-vihitaɱ iddhi-vidhaɱ pacc'anubhonti:|| ||</p>

					<p class="f4">Eko pi hutvā bahudhā honti,||<br />
					bahudhā pi hutvā eko honiti.|| ||</p>

					<p class="f4">Āvībhāvaɱ tiro-bhāvaɱ tiro-kuḍḍaɱ tiro-pākāraɱ tiro-pabbataɱ asajja-mānā gacchanti||<br />
					seyyathā pi ākāse,||<br />
					paṭhaviyā pi ummujjani-mujjaɱ karonti||<br />
					seyyathā pi udake,||<br />
					udake pi abhejjamāne gacchanti||<br />
					seyyathā pi paṭhaviyaɱ,||<br />
					ākāse pi palliŋkena kamanti||<br />
					seyyathā pi <a id="pg19"><span class="f2 g"><b>[19]</b></span></a> pakkhi sakuṇo,||<br />
					ime pi candimasūriye evaɱ mahiddhike evaɱ mah-ā-nubhāve pāninā parimasanti parimajjanti,||<br />
					yāva Brahma-lokā pi kāyena vasaɱ vattenti.|| ||</p>

					<p class="f4">Tatra ca pana me sāvakā bahū abhiññā abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					dibbāya sota-dhātuyā visuddhāya atikkanta-mānusikāya ubho sadde suṇanti,||<br />
					dibbe ca mānuse ca,||<br />
					ye dūre santike ca.|| ||</p>

					<p class="f4">Seyyathā pi Udāyi,||<br />
					balavā saŋkhadhamako appakasiren'eva catu-d-disā viññāpeyya.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaɱ paṭipadā||<br />
					yathā paṭipannā me sāvakā||<br />
					dibbāya sota-dhātuyā visuddhāya atikkanta-mānusikāya ubho sadde suṇanti,||<br />
					dibbe ca mānuse ca,||<br />
					ye dūre santike ca.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					para-sattānaɱ para-puggalānaɱ cetasā ceto paricca pajānanti|| ||</p>

					<p class="f4">Sarāgaɱ vā cittaɱ,||<br />
					sarāgaɱ cittanti pajānanti;||<br />
					vīta-rāgaɱ vā cittaɱ,||<br />
					vīta-rāgaɱ cittanti pajānanti;||<br />
					sadosaɱ vā cittaɱ,||<br />
					sadosaɱ cittanti pajānanti;||<br />
					vīta-dosaɱ vā cittaɱ,||<br />
					vīta-dosaɱ cittanti pajānanti;||<br />
					samohaɱ vā cittaɱ,||<br />
					samohaɱ cittanti pajānanti;||<br />
					vīta-mohaɱ vā cittaɱ,||<br />
					vīta-mohaɱ cittanti pajānanti;||<br />
					sankhittaɱ vā cittaɱ,||<br />
					sankhittaɱ cittanti pajānanti;||<br />
					vikkhittaɱ vā cittaɱ,||<br />
					vikkhittaɱ cittanti pajānanti;||<br />
					mahaggataɱ vā cittaɱ,||<br />
					mahaggataɱ cittanti pajānanti;||<br />
					amahaggataɱ vā cittaɱ,||<br />
					amahaggataɱ cittanti pajānanti;||<br />
					sa-uttaraɱ vā cittaɱ,||<br />
					sa-uttaraɱ cittanti pajānanti;||<br />
					anuttaraɱ vā cittaɱ,||<br />
					anuttaraɱ cittanti pajānanti;||<br />
					samāhitaɱ vā cittaɱ,||<br />
					samāhitaɱ cittanti pajānanti;||<br />
					asamāhitaɱ vā cittaɱ,||<br />
					asamāhitaɱ cittanti pajānanti;||<br />
					vimuttaɱ vā cittaɱ,||<br />
					vimuttaɱ cittanti pajānanti;||<br />
					avimuttaɱ vā cittaɱ,||<br />
					avimuttaɱ cittanti pajānanti.|| ||</p>

					<p class="f4">Seyyathā pi Udāyi,||<br />
					itthi vā puriso vā daharo yuvā||<br />
					maṇḍanaka-jātiko ādāse vā parisuddhe pariyodāte acche vā udapatte sakaɱ mukha-nimittaɱ pacc-a-vekkhamāno sakaṇikaɱ vā sakaṇikan ti jā- <a id="pg20"><span class="f2 g"><b>[20]</b></span></a> neyya,||<br />
					akaṇikaɱ vā akaṇikan ti jāneyya.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					para-sattānaɱ para-puggalānaɱ cetasā ceto paricca pajānanti.|| ||</p>

					<p class="f4">Sarāgaɱ vā cittaɱ,||<br />
					sarāgaɱ cittanti pajānanti;||<br />
					vīta-rāgaɱ vā cittaɱ,||<br />
					vīta-rāgaɱ cittanti pajānanti;||<br />
					sadosaɱ vā cittaɱ,||<br />
					sadosaɱ cittanti pajānanti;||<br />
					vīta-dosaɱ vā cittaɱ,||<br />
					vīta-dosaɱ cittanti pajānanti;||<br />
					samohaɱ vā cittaɱ,||<br />
					samohaɱ cittanti pajānanti;||<br />
					vīta-mohaɱ vā cittaɱ,||<br />
					vīta-mohaɱ cittanti pajānanti;||<br />
					sankhittaɱ vā cittaɱ,||<br />
					sankhittaɱ cittanti pajānanti;||<br />
					vikkhittaɱ vā cittaɱ,||<br />
					vikkhittaɱ cittanti pajānanti;||<br />
					mahaggataɱ vā cittaɱ,||<br />
					mahaggataɱ cittanti pajānanti;||<br />
					amahaggataɱ vā cittaɱ,||<br />
					amahaggataɱ cittanti pajānanti;||<br />
					sa-uttaraɱ vā cittaɱ,||<br />
					sa-uttaraɱ cittanti pajānanti;||<br />
					anuttaraɱ vā cittaɱ,||<br />
					anuttaraɱ cittanti pajānanti;||<br />
					samāhitaɱ vā cittaɱ,||<br />
					samāhitaɱ cittanti pajānanti;||<br />
					asamāhitaɱ vā cittaɱ,||<br />
					asamāhitaɱ cittanti pajānanti;||<br />
					vimuttaɱ vā cittaɱ,||<br />
					vimuttaɱ cittanti pajānanti;||<br />
					avimuttaɱ vā cittaɱ,||<br />
					avimuttaɱ cittanti pajānanti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhatā mayā sāvakānaɱ paṭipadā,||<br />
					yathā paṭipannā me sāvakā aneka-vihitaɱ pubbe-nivāsaɱ anussaranti.|| ||</p>

					<p class="f4">So aneka-vihitaɱ pubbe-nivāsaɱ anussarati||<br />
					seyyath'īdaɱ:|| ||</p>

					<p class="f4">Ekam pi jātiɱ,||<br />
					dve pi jātiyo,||<br />
					tisso pi jātiyo,||<br />
					catasso pi jātiyo,||<br />
					pañca pi jātiyo,||<br />
					dasa pi jātiyo,||<br />
					vīsatim pi jātiyo,||<br />
					tiɱsam pi jātiyo,||<br />
					cattārīsam pi jātiyo,||<br />
					paññāsam pi jātiyo,||<br />
					jāti-satam pi jāti-sahassam pi-jāti sata-sahassam pi,||<br />
					aneke pi saɱvaṭṭa-kappe aneke pi,||<br />
					vivaṭṭa-kappe aneke pi saɱvaṭṭa-vivaṭṭa-kappe,||<br />
					'amutr'āsiɱ evaɱ-nāmo,||<br />
					evaɱ-gotto,||<br />
					evaɱ-vaṇṇo,||<br />
					evam-āhāro,||<br />
					evaɱ sukha-dukkha-paṭisaŋvedī,||<br />
					evam-āyu-pariyanto.|| ||</p>

					<p class="f4">So tato cuto amutra upapādiɱ.|| ||</p>

					<p class="f4">Tatra p'āsiɱ,||<br />
					evaɱ-nāmo,||<br />
					evaɱ gotto,||<br />
					evaɱ vaṇṇo,||<br />
					evam-āhāro,||<br />
					evaɱ sukha-dukkha-paṭisaŋvedī,||<br />
					evam-āyu-pariyanto.|| ||</p>

					<p class="f4">So tato cuto idh'ūpapanno' ti.|| ||</p>

					<p class="f4">Iti sākāraɱ sa-uddesaɱ aneka-vihitaɱ pubbe-nivāsaɱ anussarati.|| ||</p>

					<p class="f4">Seyyathā pi, Udāyi,||<br />
					puriso sakamhā gāmā aññaɱ gāmaɱ gaccheyya,||<br />
					tamhā pi gāmā aññaɱ gāmaɱ gaccheyya,||<br />
					so tamhā gāmā sakaɱ yeva gāmaɱ paccāgaccheyya,||<br />
					tassa evam assa:|| ||</p>

					<p class="f4">'Ahaɱ kho sakamhā gāmā amuɱ gāmaɱ agañchiɱ,||<br />
					tatra evaɱ aṭṭhāsiɱ,||<br />
					evaɱ nisīdiɱ,||<br />
					evaɱ abhāsiɱ,||<br />
					evaɱ tuṇhī ahosiɱ,||<br />
					tamhā pi gāmā amuɱ gāmaɱ agañchiɱ.|| ||</p>

					<p class="f4">Tatrā pi evaɱ aṭṭhā <a id="pg21"><span class="f2 g"><b>[21]</b></span></a> siɱ,||<br />
					evaɱ nisīdiɱ,||<br />
					evaɱ abhāsiɱ,||<br />
					evaɱ tuṇhī ahosiɱ.|| ||</p>

					<p class="f4">So'mhi tamhā gāmā sakaɱ yeva gāmaɱ paccāgato' ti.|| ||</p>

					<p class="f4">Evam eva kho Udāyi bhikkhu aneka-vihitaɱ pubbe-nivāsaɱ anussarati||<br />
					seyyath'īdaɱ:|| ||</p>

					<p class="f4">Ekam pi jātiɱ,||<br />
					dve pi jātiyo,||<br />
					tisso pi jātiyo,||<br />
					catasso pi jātiyo,||<br />
					pañca pi jātiyo,||<br />
					dasa pi jātiyo,||<br />
					vīsatim pi jātiyo,||<br />
					tiɱsam pi jātiyo,||<br />
					cattārīsam pi jātiyo,||<br />
					paññāsam pi jātiyo,||<br />
					jāti-satam pi jāti-sahassam pi-jāti sata-sahassam pi,||<br />
					aneke pi saɱvaṭṭa-kappe aneke pi,||<br />
					vivaṭṭa-kappe aneke pi saɱvaṭṭa-vivaṭṭa-kappe,||<br />
					'amutr'āsiɱ evaɱ-nāmo,||<br />
					evaɱ-gotto,||<br />
					evaɱ-vaṇṇo,||<br />
					evam-āhāro,||<br />
					evaɱ sukha-dukkha-paṭisaŋvedī,||<br />
					evam-āyu-pariyanto.|| ||</p>

					<p class="f4">So tato cuto amutra upapādiɱ.|| ||</p>

					<p class="f4">Tatra p'āsiɱ,||<br />
					evaɱ-nāmo,||<br />
					evaɱ gotto,||<br />
					evaɱ vaṇṇo,||<br />
					evam-āhāro,||<br />
					evaɱ sukha-dukkha-paṭisaŋvedī,||<br />
					evam-āyu-pariyanto.|| ||</p>

					<p class="f4">So tato cuto idh'ūpapanno' ti.|| ||</p>

					<p class="f4">Evam eva kho Udāyi,||<br />
					akkhatā mayā sāvakānaɱ paṭipadā,||<br />
					yathā paṭipannā me sāvakā aneka-vihitaɱ pubbe-nivāsaɱ anussaranti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathāpaṭinnā me sāvakā||<br />
					dibbena cakkhunā visuddhena atikkanta-mānusakena satte passanti cavamāne upapajjamāne hīne paṇite suvaṇṇe dubbaṇṇe sugate duggate yathā-kammūpage satte pajānāti.|| ||</p>

					<p class="f4">"Ime vata bhonto sattā kāya-du-c-caritena samannāgatā||<br />
					vacī-du-c-caritena samannāgatā||<br />
					mano-du-c-caritena samannāgatā||<br />
					ariyānaɱ upavādakā micchā-diṭṭhikā||<br />
					micchā-diṭṭhi-kamma-samādānā||<br />
					te kāyassa bhedā param maraṇā||<br />
					apāyaɱ duggatiɱ vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā||<br />
					vacī-sucaritena samannāgatā||<br />
					mano-sucaritena samannāgatā||<br />
					ariyānaɱ anupavādakā sammā-diṭṭhikā||<br />
					sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā||<br />
					sugatiɱ saggaɱ lokaɱ upapannā" ti.|| ||</p>

					<p class="f4">Iti dibbena cakkhunā visuddhena atikkanta-mānusakena satte passati cavamāne uppajjamāne,||<br />
					hīne paṇīte suvaṇaṇe dubbaṇṇe sugate duggate||<br />
					yathā-kammūpage satte pajānāti.|| ||</p>

					<p class="f4">Seyyathā p'assu Udāyi dve agārā sadvārā,||<br />
					tattha cakkhumā puriso majjhe ṭhito passeyya manusse gehaɱ pavisante pi||<br />
					ni-k-khamante pi||<br />
					anusaŋcarante pi||<br />
					anuvicarante pi,||<br />
					evam eva kho, bhikkhave, bhikkhu||<br />
					dibbena cakkhunā visuddhena atikkanta-mānusakena satte passati cavamāne uppajjamāne,||<br />
					hīne paṇīte suvaṇṇe dubbaṇṇe sugate duggate||<br />
					yathā-kammūpage satte pajānāti:-|| ||</p>

					<p class="f4">"Ime vata bhonto sattā kāya-du-c-caritena samannāgatā||<br />
					vacī-du-c-caritena samannāgatā||<br />
					mano-du-c-caritena samannāgatā||<br />
					ariyānaɱ upavādakā micchā-diṭṭhikā||<br />
					micchā-diṭṭhi-kamma-samādānā||<br />
					te kāyassa bhedā param maraṇā||<br />
					apāyaɱ duggatiɱ vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā||<br />
					vacī-sucaritena samannāgatā||<br />
					mano-sucaritena samannāgatā||<br />
					ariyānaɱ anupavādakā sammā-diṭṭhikā||<br />
					sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā||<br />
					sugatiɱ saggaɱ lokaɱ upapannā" ti.|| ||</p>

					<p class="f4">Eva meva kho Udāyi,||<br />
					akkhātā mayā sāvakānaɱ paṭipadā,||<br />
					yathā paṭinnā me sāvakā||<br />
					dibbena cakkhunā visuddhena atikkanta-mānusakena satte passanti cavamāne upapajjamāne hīne paṇite suvaṇṇe dubbaṇṇe sugate duggate yathā-kammūpage satte pajānāti.|| ||</p>

					<p class="f4">Tatra ca pana me sāvakā bahu abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4"><a id="pg22"><span class="f2 g"><b>[22]</b></span></a> Puna ca paraɱ Udāyi,||<br />
					akkhātā mayā sāvakānaɱ paṭipadā,||<br />
					yathā paṭipannā me sāvakā||<br />
					āsavānaɱ khayā anāsavaɱ ceto-vimuttiɱ paññā-vimuttiɱ diṭṭhe'va dhamme sayaɱ abhiññā sacchi-katvā upasampajja viharanti.|| ||</p>

					<p class="f4">Seyyathā pi Udāyi,||<br />
					pabbatasaŋkhepe udaka-rahado accho vi-p-pasanno anāvilo,||<br />
					tattha cakkhumā puriso tīre ṭhito passeyya sippi-sambukā pi sakkhara-kaṭhalam pi macchagumbam pi carantam pi tiṭṭhantam pi.|| ||</p>

					<p class="f4">Tassa evam assa:|| ||</p>

					<p class="f4">'Ayaɱ kho udaka-rahado accho vi-p-pasanno anāvilo||<br />
					tatr'ime sippi-sambukā pi sakkhara-kaṭhalā pi macchagumbā pi caranti pi tiṭṭhanti pī' ti.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaɱ paṭipadā||<br />
					yathā paṭipannā me sāvakā||<br />
					āsavānaɱ khayā anāsavaɱ ceto-vimuttiɱ paññā-vimuttiɱ diṭṭhe'va dhamme sayaɱ abhiññā sacchi-katvā upasampajja viharanti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ayaɱ kho Udāyi,||<br />
					pañcamo dhammo,||<br />
					yena mamaɱ sāvakā sakkaronti||<br />
					garu-karonti||<br />
					mānenti||<br />
					pūjenti||<br />
					sakkatvā garukatvā upanissāya viharanti.|| ||</p>

					<p class="f4">Ime kho Udāyi,||<br />
					pañca dhammā,||<br />
					yehi mamaɱ sāvakā sakkaronti||<br />
					garu-karonti||<br />
					mānenti||<br />
					pūjenti||<br />
					sakkatvā garukatvā upanissāya viharantī" ti.|| ||</p>

					<p class="f4">Idam avoca Bhagavā.|| ||</p>

					<p class="f4">Attamano Sakuludāyi paribbājako Bhagavato bhāsitaɱ abhinandi ti.|| ||</p>

					<p class="f4 ctr">Mahā Sakuludāyi Suttaɱ<br />
					sattamaɱ</p>

</div>

<hr />

<p>&nbsp;</p>

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>