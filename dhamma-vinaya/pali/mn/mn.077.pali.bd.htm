<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Majjhima Nikaya, Sutta 77. In a discourse which amounts to a full course in Awakening the Buddha teaches Sakuludayi and his followers the reasons his disciples admire and follow him." />
<title>MN 77: Mahā Sakuludāyi Suttaṃ</title>
</head>

<body>

<p class="ctr"><img src="../../../resources/images/majjhimapage.jpg" width="576" height="42" alt="Majjhima Nikaya"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Majjhima Nikāya<br />
					II. Majjhima-Paṇṇāsa<br />
					3. Paribbājaka Vagga</i></h4>

					<h4 class="ctr"><a href="../../../backmatter/indexes/sutta/mn/idx_majjhima_nikaya_2.htm#p77">Sutta 77</a></h4>

					<h1>Mahā Sakuludāyi Suttaṃ</h1>

					<p class="ctr f1">Adapted from the 1995 edition of the digital version of the <b>Sri Lanka Buddha Jayanti Tripitaka Series.</b></p>

					<p>&nbsp;</p>

					<hr />

					<p><a id="pg1"><span class="f2 g"><b>[1]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/chlm/mn/mn.077.chlm.sbb.htm">chlm</a>][<a href="../../../dhamma-vinaya/pts/mn/mn.077.horn.pts.htm#p1">pts</a>][<a href="../../../dhamma-vinaya/wp/mn/mn.077.ntbb.wp.htm#p1">ntbb</a>][<a href="../../../dhamma-vinaya/mnl/mn/mn.077.upal.mnl.htm#p1">upal</a>][<a href="../../../dhamma-vinaya/ati/mn/mn.077.than.ati.htm#p1">pts</a>]</span> Evaṃ me sutaṃ:|| ||</p>

					<p class="f4">Ekaṃ samayaṃ Bhagavā Rājagahe viharati Veluvane Kalandakanivāpe.|| ||</p>

					<p class="f4">Tena kho pana samayena sambahulā abhiññātā abhiññātā paribbājakā Moranivāpe Paribbājakārāme paṭivasanti.|| ||</p>

					<p class="f4">Seyyath'īdaṃ:|| ||</p>

					<p class="f4">Anugāro Varadharo SakulUdāyi ca paribbājako aññe ca abhiññātā abhiññātā paribbājakā.|| ||</p>

					<p class="f4">Atha kho Bhagavā pubbaṇha-samayaṃ nivāsetvā patta-cīvaraṃ ādāya Rājagahaṃ piṇḍāya pāvisi.|| ||</p>

					<p class="f4">Atha kho Bhagavato etad ahosi:|| ||</p>

					<p class="f4">'Atippago kho tāva Rājagahe piṇḍāya carituṃ||<br />
					yan nūn-ā-haṃ yena Moranivāpo Paribbājakārāmo yena SakulUdāyi paribbājako,||<br />
					ten'upasaṇkameyyan' ti.|| ||</p>

					<p class="f4">Atha kho Bhagavā yena Moranivāpo Paribbājakārāmo ten'upasaṇkami.|| ||</p>

					<p class="f4">Tena kho pana samayena SakulUdāyi paribbājako saddhiṃ nisinno hoti unnādiniyā uccā-sadda mahā-saddāya aneka-vihitaṃ tiracchāna-kathaṃ kathentiyā.|| ||</p>

					<p class="f4">Seyyath'īdaṃ||<br />
					rāja-kathaṃ,||<br />
					cora-kathaṃ,||<br />
					mahā mattakathaṃ,||<br />
					senā-kathaṃ,||<br />
					bhaya-kathaṃ,||<br />
					yuddha-kathaṃ,||<br />
					anna-kathaṃ,||<br />
					pāna-kathaṃ,||<br />
					vattha-kathaṃ,||<br />
					sayāna-kathaṃ,||<br />
					mālā-kathaṃ,||<br />
					gandha-kathaṃ,||<br />
					ñāti-kathaṃ,||<br />
					yāna-kathaṃ,||<br />
					gāma-kathaṃ,||<br />
					nigama-kathaṃ,||<br />
					nagara-kathaṃ,||<br />
					jana-pada-kathaṃ,||<br />
					itthi-kathaṃ,||<br />
					sūra-kathaṃ,||<br />
					visikhā-kathaṃ,||<br />
					kumbha-ṭ-ṭhāna-kathaṃ,||<br />
					<a id="pg2"><span class="f2 g"><b>[2]</b></span></a> pubba-peta-kathaṃ,||<br />
					nānatta-kathaṃ,||<br />
					lok'akkhāyikaṃ samudda-k-khāyikaṃ iti bhav-ā-bhava-kathaṃ iti vā.|| ||</p>

					<p class="f4">Addasā kho SakulUdāyi paribbājako Bhagavantaṃ dūrato va āga-c-chantaṃ.|| ||</p>

					<p class="f4">Disvāna, sakaṃ parisaṃ saṇṭhapesi:|| ||</p>

					<p class="f4">'Appa-saddā bhonto hontu;||<br />
					mā bhonto saddam akattha;||<br />
					ayaṃ Samaṇo Gotamo āgacchati.|| ||</p>

					<p class="f4">Appa-sadda-kāmo kho pana so āyasmā appa-saddassa vaṇṇa-vādī,||<br />
					app eva nāma appa-saddaṃ parisaṃ viditvā upasaṇkamitabbaṃ maññeyyā' ti.|| ||</p>

					<p class="f4">Atha kho te paribbājakā tuṇhī ahesuṃ.|| ||</p>

					<p class="f4">Atha kho Bhagavā yena SakulUdāyi paribbājako ten'upasaṇkami.|| ||</p>

					<p class="f4">Atha kho SakulUdāyi paribbājako Bhagavantaṃ etad avoca:|| ||</p>

					<p class="f4">'Etu kho bhante Bhagavā,||<br />
					svāgataṃ bhante Bhagavato,||<br />
					cirassaṃ kho bhante Bhagavā imaṃ pariyāyam akāsi yad idaṃ idh'āgamanāya.|| ||</p>

					<p class="f4">Nisīdatu bhante Bhagavā idam āsanaṃ paññattan' ti.|| ||</p>

					<p class="f4">Nisīdi Bhagavā paññatte āsane.|| ||</p>

					<p class="f4">SakulUdāyi pi kho paribbājako aññataraṃ nīcaṃ āsanaṃ gahetvā eka-m-antaṃ nisīdi.|| ||</p>

					<p class="f4">Eka-m-antaṃ nisinnaṃ kho SakulUdāyiṃ paribbājakaṃ Bhagavā etad avoca:</p>

					<p class="f4">Kāya nu'ttha Udāyi,||<br />
					etarahi kathāya sanni-sinnā?|| ||</p>

					<p class="f4">Kā ca pana vo antarā kathā vippakatā' ti?|| ||</p>

					<p class="f4">Tiṭṭhat'esā bhante kathā yāya mayaṃ etarahi kathāya sanni-sinnā,||<br />
					n'esā bhante kathā Bhagavato dullabhā bhavissati pacchā pi savaṇāya.|| ||</p>

					<p class="f4">Purimāni bhante divasāni purimatarāni nānā-titthiyānaṃ samaṇa-brāhmaṇānaṃ kutūhala-sālāyaṃ sanni-sinnānaṃ sanni-patitānaṃ,||<br />
					ayam antarā kathā udapādi:|| ||</p>

					<p class="f4">Lābhā vata, bho Aṇga-Magadhānaṃ,||<br />
					su-laddhaṃ vata, bho Aṇga-Magadhānaṃ,||<br />
					yatth'ime samaṇa-brāhmaṇā saṇghino gaṇino gaṇācariyā ñātā yasassino titthakarā sādhusammatā bahu-janassa,||<br />
					Rājagahaṃ vassāvāsaṃ osaṭā.|| ||</p>

					<p class="f4">Ayam pi kho Pūraṇo Kassapo saṇghī c'eva gaṇī ca gaṇācariyo ca ñāto yasassī titthakaro sādhusammato bahu-janassa, —||<br />
					so pi Rājagahaṃ vassāvāsaṃ osaṭo.|| ||</p>

					<p class="f4">Ayam pi kho Makkhali Gosālo saṇghī c'eva gaṇī ca gaṇācariyo ca ñāto yasassī titthakaro sādhusammato bahu-janassa,||<br />
					so pi Rājagahaṃ vassāvāsaṃ osaṭo.|| ||</p>

					<p class="f4">Ayam pi kho Ajito Kesakambalī saṇghī c'eva gaṇī ca gaṇācariyo ca ñāto yasassī titthakaro sādhusammato bahu-janassa,||<br />
					so pi Rājagahaṃ vassāvāsaṃ osaṭo.|| ||</p>

					<p class="f4">Ayam pi kho Pakudho Kaccāyano saṇghī c'eva gaṇī ca gaṇācariyo ca ñāto yasassī titthakaro sādhusammato bahu-janassa,||<br />
					so pi Rājagahaṃ vassāvāsaṃ osaṭo.|| ||</p>

					<p class="f4">Ayam pi kho Sañjayo Bellaṭṭhiputto4 saṇghī c'eva gaṇī ca gaṇācariyo ca ñāto yasassī titthakaro sādhusammato bahu-janassa,||<br />
					so pi Rājagahaṃ vassāvāsaṃ osaṭo.|| ||</p>

					<p class="f4">Ayam pi kho Nigaṇṭho Nātaputto saṇghī c'eva gaṇī ca gaṇācariyo ca <a id="pg3"><span class="f2 g"><b>[3]</b></span></a> ñāto yasassī titthakaro sādhusammato bahu-janassa,||<br />
					so pi Rājagahaṃ vassāvāsaṃ osaṭo.|| ||</p>

					<p class="f4">Ayam pi kho Samaṇo Gotamo saṇghī c'eva gaṇī ca gaṇācariyo ca,||<br />
					ñāto yasassī titthakaro sādhusammato bahu-janassa,||<br />
					sopi Rājagahaṃ vassāvāsaṃ osaṭo.|| ||</p>

					<p class="f4">Ko nu kho imesaṃ bhavataṃ samaṇa-brāhmaṇānaṃ saṇghīnaṃ gaṇīnaṃ gaṇācariyānaṃ ñātānaṃ yasassīnaṃ titthakarānaṃ sādhusammatānaṃ bahu-janassa,||<br />
					sāvakānaṃ sakkato garukato mānito pūjito?|| ||</p>

					<p class="f4">Kathañ ca pana sāvakā sakkatvā garukatvā upanissāya viharantī' ti?|| ||</p>

					<p class="f4">Tatr'ekacce evam āhaṃsu:|| ||</p>

					<p class="f4">'Ayaṃ kho Pūraṇo Kassapo saṇghī c'eva gaṇī ca gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">So ca kho sāvakānaṃ na sakkato na garukato na mānito na pūjito.|| ||</p>

					<p class="f4">Na ca pana Pūraṇaṃ Kassapaṃ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaṃ Pūraṇo Kassapo anekasatāya parisāya dhammaṃ deseti.|| ||</p>

					<p class="f4">Tatr'aññataro Pūraṇassa Kassapassa sāvako saddam akāsi:|| ||</p>

					<p class="f4">Mā bhonto Pūraṇaṃ Kassapaṃ etam atthaṃ pucchittha;|| ||</p>

					<p class="f4">N'eso etaṃ jānāti;||<br />
					mayam etaṃ jānāma;||<br />
					amhe etam atthaṃ pucchatha;||<br />
					mayame taṃ bhavantāṃ vyākarissāmā ti.|| ||</p>

					<p class="f4">Bhūta-pubbaṃ Pūraṇo Kassapo bāhā paggayha kandanto na labhati:||<br />
					appa-saddā bhonto hontu;||<br />
					mā bhonto saddam akattha;||<br />
					n'ete bhavante pucchanti;||<br />
					amhe ete pucchanti;||<br />
					mayam etesaṃ vyākarissāmā ti.|| ||</p>

					<p class="f4">Bahū kho pana Pūraṇassa Kassapassa sāvakā vādaṃ āropetvā apakkantā:|| ||</p>

					<p class="f4">'Na tvaṃ imaṃ Dhamma-Vinayaṃ ajānāsi;||<br />
					ahaṃ imaṃ Dhamma-Vinayaṃ ajānāmi.|| ||</p>

					<p class="f4">Kiṃ tvaṃ imaṃ Dhamma-Vinayaṃ ajānissasi?|| ||</p>

					<p class="f4">Micchā-paṭipanno tvam asi.|| ||</p>

					<p class="f4">Aham asmi sammā-paṭipanno.|| ||</p>

					<p class="f4">Sahitaṃ me, asahitaṃ te.|| ||</p>

					<p class="f4">Pure vacanīyaṃ pacchā avaca,||<br />
					pacchāvacanīyaṃ pure avaca.|| ||</p>

					<p class="f4">Aviciṇṇan te viparāvattaṃ;||<br />
					āropito te vādo,||<br />
					niggahīto'si,||<br />
					cara vāda-p-pamokkhāya,||<br />
					nibbeṭhehi vā sace pahosi' ti.|| ||</p>

					<p class="f4">Iti Pūraṇo Kassapo sāvakānaṃ na sakkato na garukato na mānito na pūjito;||<br />
					na ca pana Pūraṇaṃ Kassapaṃ sāvakā sakkatvā garukatvā upanissāya viharanti;||<br />
					akkuṭṭho ca pana Pūraṇo Kassapo dhammakkosenā ti.|| ||</p>

					<p class="f4"> <a id="pg4"><span class="f2 g"><b>[4]</b></span></a> Ekacce evam āhaṃsu:|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ayam pi kho Makkhali Gosālo saṇghī c'eva gaṇī ca.|| ||</p>

					<p class="f4">Gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">Sopi sāvakānaṃ na sakkato na garukato na mānito na pūjito.|| ||</p>

					<p class="f4">Na ca pana Makkhaliṃ Gosālaṃ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaṃ Makkhalī gosālo anekasatāya parisāya dhammaṃ deseti.|| ||</p>

					<p class="f4">Tatraññataro Makkhalissa Gosālassa sāvako saddamakāsi:|| ||</p>

					<p class="f4">'Mā bhonto Makkhaliṃ Gosālaṃ etam atthaṃ pucchittha,||<br />
					n'eso etaṃ jānāti,||<br />
					mayame taṃ jānāma,||<br />
					amhe etam atthaṃ pucchatha,||<br />
					mayame taṃ bhavantānaṃ vyākarissāmāti.|| ||</p>

					<p class="f4">Bhūta-pubbaṃ Makkhali Gosālo bāhā paggayha kandanto na labhati.|| ||</p>

					<p class="f4">Appa-saddā bhonto hontu,||<br />
					mā bhonto sadda-makattha,||<br />
					nete bhavante pucchanti,||<br />
					amhe ete pucchanti,||<br />
					mayame taṃ vyākarissāmā' ti.|| ||</p>

					<p class="f4">Bahū kho pana Makkhalissa Gosālassa sāvakā vādaṃ āropetvā apakkantā:|| ||</p>

					<p class="f4">Na tvaṃ imaṃ Dhamma-Vinayaṃ ajānāsi,||<br />
					ahaṃ imaṃ Dhamma-Vinayaṃ ajānāmi,||<br />
					kiṃ tvaṃ imaṃ Dhamma-Vinayaṃ ajānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammā-paṭipanno,||<br />
					sahitaṃ me,||<br />
					asahitaṃ te,||<br />
					purevacanīyaṃ pacchā avaca,||<br />
					pacchā vacanīyaṃ pure avaca,||<br />
					āciṇṇante viparāvattaṃ,||<br />
					āropito te vādo niggahītosi,||<br />
					cara vāda-p-pamokkhāya,||<br />
					nibbeṭhehi vā sace pahosīti.|| ||</p>

					<p class="f4">Iti Makkhali Gosālo sāvakānaṃ na sakkato na garukato na mānito na pūjito na ca pana Makkhaliṃ Gosālaṃ sāvakā sakkatvā garukatvā upanissāya viharanti.|| ||</p>

					<p class="f4">Akkuṭṭho ca pana Makkhali Gosālo dhammakkosenā' ti.|| ||</p>

					<p class="f4">Ekacce evam āhaṃsu:|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ayam pi kho Ajito Kesakambalī saṇghī c'eva gaṇī ca.|| ||</p>

					<p class="f4">Gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">Sopi sāvakānaṃ na sakkato na garukato na mānito na pūjito.|| ||</p>

					<p class="f4">Na ca pana Ajitaṃ Kesakambaliṃ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaṃ Ajito Kesakambalī anekasatāya parisāya dhammaṃ deseti.|| ||</p>

					<p class="f4">Tatraññataro Ajitassa Kesakambalissa sāvako saddamakāsi:|| ||</p>

					<p class="f4">'Mā bhonto Ajitaṃ Kesakambaliṃ etam atthaṃ pucchittha,||<br />
					n'eso etaṃ jānāti,||<br />
					mayame taṃ jānāma,||<br />
					amhe etam atthaṃ pucchatha,||<br />
					mayame taṃ bhavantānaṃ vyākarissāmāti.|| ||</p>

					<p class="f4">Bhūta-pubbaṃ Ajito Kesakambalī bāhā paggayha kandanto na labhati.|| ||</p>

					<p class="f4">Appa-saddā bhonto hontu,||<br />
					mā bhonto sadda-makattha,||<br />
					nete bhavante pucchanti,||<br />
					amhe ete pucchanti,||<br />
					mayame taṃ vyākarissāmā' ti.|| ||</p>

					<p class="f4">Bahū kho pana Ajitassa Kesakambalissa sāvakā vādaṃ āropetvā apakkantā:|| ||</p>

					<p class="f4">Na tvaṃ imaṃ Dhamma-Vinayaṃ ajānāsi,||<br />
					ahaṃ imaṃ Dhamma-Vinayaṃ ajānāmi,||<br />
					kiṃ tvaṃ imaṃ Dhamma-Vinayaṃ ajānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammā-paṭipanno,||<br />
					sahitaṃ me,||<br />
					asahitaṃ te,||<br />
					purevacanīyaṃ pacchā avaca,||<br />
					pacchā vacanīyaṃ pure avaca,||<br />
					āciṇṇante viparāvattaṃ,||<br />
					āropito te vādo niggahītosi,||<br />
					cara vāda-p-pamokkhāya,||<br />
					nibbeṭhehi vā sace pahosī ti.|| ||</p>

					<p class="f4">Iti Ajito Kesakambalī sāvakānaṃ na sakkato na garukato na mānito na pūjito na ca pana Ajitaṃ Kesakambaliṃ sāvakā sakkatvā garukatvā upanissāya viharanti.|| ||</p>

					<p class="f4">Akkuṭṭho ca pana Ajito Kesakambalī dhammakkosenā' ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ekacce evam āhaṃsu:|| ||</p>

					<p class="f4">Ayam pi kho Pakudho Kaccāyano saṇghī c'eva gaṇī ca.|| ||</p>

					<p class="f4">Gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">Sopi sāvakānaṃ na sakkato na garukato na mānito na pūjito.|| ||</p>

					<p class="f4">Na ca pana Pakudhaṃ Kaccāyanaṃ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaṃ Pakudho Kaccāyano anekasatāya parisāya dhammaṃ deseti.|| ||</p>

					<p class="f4">Tatraññataro Pakudhassa Kaccāyanassa sāvako saddamakāsi:|| ||</p>

					<p class="f4">'Mā bhonto Pakudhaṃ Kaccāyanaṃ etam atthaṃ pucchittha,||<br />
					n'eso etaṃ jānāti,||<br />
					mayame taṃ jānāma,||<br />
					amhe etam atthaṃ pucchatha,||<br />
					mayame taṃ bhavantānaṃ vyākarissāmāti.|| ||</p>

					<p class="f4">Bhūta-pubbaṃ Pakudho Kaccāyano bāhā paggayha kandanto na labhati.|| ||</p>

					<p class="f4">Appa-saddā bhonto hontu,||<br />
					mā bhonto sadda-makattha,||<br />
					nete bhavante pucchanti,||<br />
					amhe ete pucchanti,||<br />
					mayame taṃ vyākarissāmā' ti.|| ||</p>

					<p class="f4">Bahū kho pana Pakudhassa Kaccāyanassa sāvakā vādaṃ āropetvā apakkantā:|| ||</p>

					<p class="f4">Na tvaṃ imaṃ Dhamma-Vinayaṃ ajānāsi,||<br />
					ahaṃ imaṃ Dhamma-Vinayaṃ ajānāmi,||<br />
					kiṃ tvaṃ imaṃ Dhamma-Vinayaṃ ajānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammā-paṭipanno,||<br />
					sahitaṃ me,||<br />
					asahitaṃ te,||<br />
					purevacanīyaṃ pacchā avaca,||<br />
					pacchā vacanīyaṃ pure avaca,||<br />
					āciṇṇante viparāvattaṃ,||<br />
					āropito te vādo niggahītosi,||<br />
					cara vāda-p-pamokkhāya,||<br />
					nibbeṭhehi vā sace pahosīti.|| ||</p>

					<p class="f4">Iti Pakudho Kaccāyano sāvakānaṃ na sakkato na garukato na mānito na pūjito na ca pana Pakudhaṃ Kaccāyanaṃ sāvakā sakkatvā garukatvā upanissāya viharanti.|| ||</p>

					<p class="f4">Akkuṭṭho ca pana Pakudho Kaccāyano dhammakkosenā' ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ekacce evam āhaṃsu:|| ||</p>

					<p class="f4">Ayam pi kho Sañjayo Bellaṭṭhiputto saṇghī c'eva gaṇī ca.|| ||</p>

					<p class="f4">Gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">Sopi sāvakānaṃ na sakkato na garukato na mānito na pūjito.|| ||</p>

					<p class="f4">Na ca pana Sañjayaṃ Bellaṭṭhiputtaṃ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaṃ Sañjayo Bellaṭṭhiputto anekasatāya parisāya dhammaṃ deseti.|| ||</p>

					<p class="f4">Tatraññataro Sañjayassa Bellaṭṭhiputtassa sāvako saddamakāsi:|| ||</p>

					<p class="f4">'Mā bhonto Sañjayaṃ bellṭṭhiputtaṃ etam atthaṃ pucchittha,||<br />
					n'eso etaṃ jānāti,||<br />
					mayame taṃ jānāma,||<br />
					amhe etam atthaṃ pucchatha,||<br />
					mayame taṃ bhavantānaṃ vyākarissāmāti.|| ||</p>

					<p class="f4">Bhūta-pubbaṃ Sañjayo Bellaṭṭhiputto bāhā paggayha kandanto na labhati.|| ||</p>

					<p class="f4">Appa-saddā bhonto hontu,||<br />
					mā bhonto sadda-makattha,||<br />
					nete bhavante pucchanti,||<br />
					amhe ete pucchanti,||<br />
					mayame taṃ vyākarissāmā' ti.|| ||</p>

					<p class="f4">Bahū kho pana Sañjayassa Bellaṭṭhiputtassa sāvakā vādaṃ āropetvā apakkantā:|| ||</p>

					<p class="f4">Na tvaṃ imaṃ Dhamma-Vinayaṃ ajānāsi,||<br />
					ahaṃ imaṃ Dhamma-Vinayaṃ ajānāmi,||<br />
					kiṃ tvaṃ imaṃ Dhamma-Vinayaṃ ajānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammā-paṭipanno,||<br />
					sahitaṃ me,||<br />
					asahitaṃ te,||<br />
					purevacanīyaṃ pacchā avaca,||<br />
					pacchā vacanīyaṃ pure avaca,||<br />
					āciṇṇante viparāvattaṃ,||<br />
					āropito te vādo niggahītosi,||<br />
					cara vāda-p-pamokkhāya,||<br />
					nibbeṭhehi vā sace pahosīti.|| ||</p>

					<p class="f4">Iti Sañjayo Bellaṭṭhiputto sāvakānaṃ na sakkato na garukato na mānito na pūjito na ca pana Sañjayaṃ Bellaṭṭhiputtaṃ sāvakā sakkatvā garukatvā upanissāya viharanti.|| ||</p>

					<p class="f4">Akkuṭṭho ca pana Sañjayo Bellaṭṭhiptto dhammakkosenā' ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ekacce evam āhaṃsu:|| ||</p>

					<p class="f4">Ayam pi kho Nigaṇṭho Nātaputto saṇghī c'eva gaṇī ca.|| ||</p>

					<p class="f4">Gaṇācariyo ca ñāto yasassī titthakaro sādhusammato bahu-janassa.|| ||</p>

					<p class="f4">Sopi sāvakānaṃ na sakkato na garukato na mānito na pūjito.|| ||</p>

					<p class="f4">Na ca pana Nigaṇṭhaṃ Nātaputtaṃ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaṃ Nigaṇṭho Nātaputto anekasatāya parisāya dhammaṃ deseti.|| ||</p>

					<p class="f4">Tatraññataro Nigaṇṭhassa Nātaputtassa sāvako saddamakāsi:|| ||</p>

					<p class="f4">'Mā bhonto Makkhaliṃ Gosālaṃ etam atthaṃ pucchittha,||<br />
					n'eso etaṃ jānāti,||<br />
					mayame taṃ jānāma,||<br />
					amhe etam atthaṃ pucchatha,||<br />
					mayame taṃ bhavantānaṃ vyākarissāmāti.|| ||</p>

					<p class="f4">Bhūta-pubbaṃ Nigaṇṭho Nātaputto bāhā paggayha kandanto na labhati.|| ||</p>

					<p class="f4">Appa-saddā bhonto hontu,||<br />
					mā bhonto sadda-makattha,||<br />
					nete bhavante pucchanti,||<br />
					amhe ete pucchanti,||<br />
					mayame taṃ vyākarissāmā' ti.|| ||</p>

					<p class="f4">Bahū kho pana Nigaṇṭhassa Nātaputtassa sāvakā vādaṃ āropetvā apakkantā:|| ||</p>

					<p class="f4">Na tvaṃ imaṃ Dhamma-Vinayaṃ ajānāsi,||<br />
					ahaṃ imaṃ Dhamma-Vinayaṃ ajānāmi,||<br />
					kiṃ tvaṃ imaṃ Dhamma-Vinayaṃ ajānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammā-paṭipanno,||<br />
					sahitaṃ me,||<br />
					asahitaṃ te,||<br />
					purevacanīyaṃ pacchā avaca,||<br />
					pacchā vacanīyaṃ pure avaca,||<br />
					āciṇṇante viparāvattaṃ,||<br />
					āropito te vādo niggahītosi,||<br />
					cara vāda-p-pamokkhāya,||<br />
					nibbeṭhehi vā sace pahosīti.|| ||</p>

					<p class="f4">Iti Nigaṇṭho Nātaputto sāvakānaṃ na sakkato na garukato na mānito pūjito na ca pana Nigaṇṭhaṃ Nātaputtaṃ sāvakā sakkatvā garukatvā upanissāya viharanti.|| ||</p>

					<p class="f4">Akkuṭṭho ca pana Nigaṇṭho Nātaputto dhammakkosenā' ti.|| ||</p>

					<p class="f4">Ekacce evam āhaṃsu:|| ||</p>

					<p class="f4">'Ayaṃ kho Samaṇo Gotamo saṇghī c'eva gaṇī ca gaṇācariyo ca ñāto yassasī titthakaro sādhusammato bahu-janassa.|| ||</p>

					<p class="f4">So ca kho sāvakānaṃ sakkato garukato mānito pūjito.|| ||</p>

					<p class="f4">Samaṇañ ca pana Gotamaṃ sāvakā sakkatvā garukatvā upanissāya viharanti.|| ||</p>

					<p class="f4">Bhūta-pubbaṃ Samaṇo Gotamo anekasatāya parisāya dhammaṃ deseti.|| ||</p>

					<p class="f4">Tatr'aññataro samaṇassa Gotamassa sāvako ukkāsi.|| ||</p>

					<p class="f4">Tam enaṃ aññataro sabrahma-cārī jannukena ghaṭṭesi:||<br />
					appasaddo <a id="pg5"><span class="f2 g"><b>[5]</b></span></a> āyasmā hotu,||<br />
					mā'yasmā saddam akāsi,||<br />
					Satthā no Bhagavā dhammaṃ desetī' ti.|| ||</p>

					<p class="f4">Yasmiṃ samaye Samaṇo Gotamo anekasatāya parisāya dhammaṃ deseti.|| ||</p>

					<p class="f4">N'eva tasmiṃ samaye samaṇassa Gotamassa sāvakānaṃ khipitasaddo vā hoti ukkāsitasaddo vā.|| ||</p>

					<p class="f4">Tam enaṃ janakāyo paccāsiṃsamānarūpo pacc'upaṭṭhito hoti:|| ||</p>

					<p class="f4">'Yaṃ no Bhagavā dhammaṃ bhāsissati,||<br />
					taṃ no sossāmā' ti.|| ||</p>

					<p class="f4">Seyyathā pi nāma puriso cātu-m-mahā-pathe khuddaṃ madhuṃ aneḷakaṃ pīḷeyya,||<br />
					tam enaṃ mahā janakāyo paccāsiṃsamānarūpo pacc'upaṭṭhito assa.|| ||</p>

					<p class="f4">Evam evaṃ yasmiṃ samaye Samaṇo Gotamo anekasatāya parisāya dhammaṃ deseti.|| ||</p>

					<p class="f4">N'eva tasmiṃ samaye samaṇassa Gotamassa sāvakānaṃ khipitasaddo vā hoti ukkāsitasaddo vā,||<br />
					tam enaṃ mahā janakāyo paccāsiṃsamānarūpo pacc'upaṭṭhito hoti:||<br />
					yaṃ no Bhagavā dhammaṃ bhāsissati,||<br />
					taṃ no sossāmā ti.|| ||</p>

					<p class="f4">Ye pi samaṇassa Gotamassa sāvakā sabrahma-cārīhi sampayochetvā sikkhaṃ paccakkhāya hīnāy'āvattanti,||<br />
					te pi Satthu vaṇṇavādino honti,||<br />
					Dhammassa vaṇṇavādino honti,||<br />
					Saṇghassa vaṇṇavādino honti,||<br />
					anaññagarahino yeva honti anaññagarahino:||<br />
					mayam ev'amha alakkhikā,||<br />
					mayaṃ appapuññā,||<br />
					ye mayaṃ evaṃ svākkhāte Dhamma-Vinaye pabba-jitvā nāsakkhimha yāva-jīvaṃ paripuṇṇaṃ parisuddhaṃ Brahma-cariyaṃ caritun ti.|| ||</p>

					<p class="f4">Te ārāmikabhūtā vā upāsakabhūtā vā pañcasu sikkhā-padesu samādāya vattanti.|| ||</p>

					<p class="f4">Iti Samaṇo Gotamo sāvakānaṃ sakkato garukato mānito pūjito,||<br />
					samaṇañ ca pana Gotamaṃ sāvakā sakkatvā garukatvā upanissāya viharantī ti.|| ||</p>

					<p class="f4">"Kati pana tvaṃ Udāyi,||<br />
					mayi dhamme samanupassasi,||<br />
					yehi mama sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharantī" ti?|| ||</p>

					<p class="f4">"Pañca kho ahaṃ bhante Bhagavati dhamme samanupassāmi,||<br />
					yehi Bhagavantaṃ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4">Katame pañca?|| ||</p>

					<p class="f4">Bhagavā hi bhante,||<br />
					appāhāro appāhāratāya ca vaṇṇa-vādī,||<br />
					yam pi bhante Bhagavā appāhāro appāhāratāya ca vaṇṇa-vādī.|| ||</p>

					<p class="f4">Imaṃ kho ahaṃ bhante Bhagavati paṭhamaṃ dhammaṃ samanupassāmi yena Bhagavantaṃ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4"> <a id="pg6"><span class="f2 g"><b>[6]</b></span></a> Puna ca paraṃ bhante Bhagavā santuṭṭho itarītarena cīvarena itar'ītara-cīvara-santuṭṭhiyā ca vaṇṇa-vādī.|| ||</p>

					<p class="f4">Yam pi bhante, Bhagavā santuṭṭho itarītarena cīvarena itar'ītara-cīvara-santuṭṭhiyā ca vaṇṇa-vādī.|| ||</p>

					<p class="f4">Imaṃ kho ahaṃ bhante Bhagavati dutiyaṃ dhammaṃ samanupassāmi yena Bhagavantaṃ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4">Puna ca paraṃ bhante,||<br />
					Bhagavā santuṭṭho itarītarena piṇḍa-pātena itar'ītarapiṇḍa-pāta santuṭṭhiyā ca vaṇṇa-vādī.|| ||</p>

					<p class="f4">Yam pi bhante, Bhagavā santuṭṭho itarītarena piṇḍa-pātena itar'ītarapiṇḍa-pāta-santuṭṭhiyā ca vaṇṇa-vādī.|| ||</p>

					<p class="f4">Imaṃ kho ahaṃ bhante Bhagavati tatiyaṃ dhammaṃ samanupassāmi yena Bhagavantaṃ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4">Puna ca paraṃ bhante,||<br />
					Bhagavā santuṭṭho itarītarena sen'āsanena itar'ītarasen'āsana-santuṭṭhiyā ca vaṇṇa-vādī.|| ||</p>

					<p class="f4">Yam pi bhante,||<br />
					Bhagavā santuṭṭho itarītarena sen'āsanena itar'ītarasen'āsana-santuṭṭhiyā ca vaṇṇa-vādī.|| ||</p>

					<p class="f4">Imaṃ kho ahaṃ bhante Bhagavati catittjaṃ dhammaṃ samanupassāmi yena Bhagavantaṃ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4">Puna ca paraṃ bhante,||<br />
					Bhagavā pavivitto pavivekassa ca vaṇṇa-vādī.|| ||</p>

					<p class="f4">Yam pi bhante,||<br />
					Bhagavā pavivitto pavivekassa ca vaṇṇa-vādī.|| ||</p>

					<p class="f4">Imaṃ kho ahaṃ bhante Bhagavati pañca dhammaṃ samanupassāmi yena Bhagavantaṃ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharantī" ti.|| ||</p>

					<p class="f4">Appāhāro Samaṇo Gotamo appāhāratāya ca vaṇṇa-vādī ti,||<br />
					iti ce maṃ, Udāyi, sāvakā sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ,||<br />
					santi kho pana me, Udāyi,||<br />
					sāvakā kosakāhārā pi,||<br />
					aḍḍhakosakāhārā pi,||<br />
					beluvāhārā pi,||<br />
					aḍḍhabeluvāhārā pi,||<br />
					<a id="pg7"><span class="f2 g"><b>[7]</b></span></a> ahaṃ kho pana Udāyi,||<br />
					app'ekadā iminā pattena samatittikam pi bhuñjāmi,||<br />
					bhiyyo pi bhuñjāmi.|| ||</p>

					<p class="f4">Appāhāro Samaṇo Gotamo appāhāratāya ca vaṇṇa-vādī ti,||<br />
					iti ce maṃ Udāyi,||<br />
					sāvakā sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					sakkatvā garukatvā upanissāya vihareyyuṃ,||<br />
					ye te Udāyi,||<br />
					mama sāvakā kosakāhārā pi,||<br />
					aḍḍhakosakāhārā pi,||<br />
					beluvāhārā pi,||<br />
					aḍḍhabeluvāhārā pi,||<br />
					na maṃ te iminā dhammena sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ.|| ||</p>

					<p class="f4">Santuṭṭho Samaṇo Gotamo itarītarena cīvarena itar'ītara-cīvara-santuṭṭhiyā ca vaṇṇa-vādī ti,||<br />
					iti ce maṃ Udāyi,||<br />
					sāvakā sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ,||<br />
					Santi kho pana me Udāyi,||<br />
					sāvakā paṃsu-kūlikā lūkha-cīvara-dharā,||<br />
					te susānā vā,||<br />
					saṇkārakūṭā vā,||<br />
					pāpaṇikā vā,||<br />
					nantakāni uccinitvā saṇghāṭiṃ karitvā dhārenti.|| ||</p>

					<p class="f4">Ahaṃ kho pan'Udāyi,||<br />
					app'ekadā gahapatāni cīvarāni dhāremi daḷhāni yattha lūkhāni alāpulomasāni.|| ||</p>

					<p class="f4">Santuṭṭho Samaṇo Gotamo itarītarena cīvarena itar'ītara-cīvara-santuṭṭhiyā ca vaṇṇa-vādīti,||<br />
					iti ce maṃ Udāyi,||<br />
					sāvakā sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ,||<br />
					ye te Udāyi,||<br />
					mama sāvakā paṃsu-kūlikā lūkha-cīvara-dharā,||<br />
					te susānā vā,||<br />
					saṇkārakūṭā vā,||<br />
					pāpaṇikā vā,||<br />
					nantakāni uccinitvā saṇghāṭiṃ karitvā dhārenti,||<br />
					na maṃ te iminā dhammena sakkareyyuṃ garu-kareyyuṃ māneyyuṃ pūjeyyuṃ,||<br />
					sakkatvā garukatvā upanissāya vihareyyuṃ.|| ||</p>

					<p class="f4">Santuṭṭho Samaṇo Gotamo itarītarena piṇḍa-pātena itar'ītarapiṇḍa-pāta-santuṭṭhiyā ca vaṇṇa-vādī ti,||<br />
					iti ce maṃ Udāyi,||<br />
					sāvakā sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ,||<br />
					santi kho pana me Udāyi,||<br />
					sāvakā piṇḍa-pātikā sapadānacārino ucchepake vate ratā,||<br />
					te antaragharaṃ paviṭṭhā samānā āsanena pi nimantiyamānā na sādiyanti.|| ||</p>

					<p class="f4">Ahaṃ kho pan'Udāyi,||<br />
					app'ekadā nimantane pi bhuñjāmi sālīnaṃ odanaṃ <a id="pg8"><span class="f2 g"><b>[8]</b></span></a> vicitakāḷakaṃ aneka-sūpaṃ aneka-vyañjanaṃ.|| ||</p>

					<p class="f4">Santuṭṭho Samaṇo Gotamo itarītarena piṇḍa-pātena itar'ītarapiṇḍa-pāta-santuṭṭhiyā ca vaṇṇa-vādī ti,||<br />
					iti ce maṃ Udāyi,||<br />
					sāvakā sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ,||<br />
					ye te Udāyi,||<br />
					mama sāvakā piṇḍa-pātikā sapadānacārino ucchepake vate ratā,||<br />
					antaragharaṃ paviṭṭhā samānā āsanena pi nimantiyamānā na sādiyanti,||<br />
					na maṃ te iminā dhammena sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ.|| ||</p>

					<p class="f4">Santuṭṭho Samaṇo Gotamo itarītarena sen'āsanena,||<br />
					itar'ītarasen'āsana-santuṭṭhiyā ca vaṇṇa-vādī ti,||<br />
					iti ce maṃ Udāyi,||<br />
					sāvakā sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ,||<br />
					santi kho pana me Udāyi,||<br />
					sāvakā rukkha-mūlikā abbhokāsikā,||<br />
					te aṭṭha māse channaṃ na upenti.|| ||</p>

					<p class="f4">Ahaṃ kho pan'Udāyi,||<br />
					app'ekadā kūṭāgāresu pi viharāmi,||<br />
					ullittāvalittesu,||<br />
					nivātesu,||<br />
					phussitaggalesu,||<br />
					pihitavātapānesu.|| ||</p>

					<p class="f4">Santuṭṭho Samaṇo Gotamo itarītarena sen'āsanena itar'ītarasen'āsana-santuṭṭhiyā ca vaṇṇa-vādīti,||<br />
					iti ce maṃ Udāyi,||<br />
					sāvakā sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ,||<br />
					ye te Udāyi,||<br />
					mama sāvakā rukkha-mūlikā abbhokāsikā te aṭṭha māse channaṃ na upenti,||<br />
					na maṃ te iminā dhammena sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ.|| ||</p>

					<p class="f4">Pavivitto Samaṇo Gotamo pavivekassa ca vaṇṇa-vādī ti,||<br />
					iti ce maṃ Udāyi,||<br />
					sāvakā sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ,||<br />
					santi kho pana me Udāyi,||<br />
					sāvakā āraññakā pantasen'āsanā araññe vana-pa-t-thāni pantāni sen'āsanāni ajjhoga-hetvā viharanti.|| ||</p>

					<p class="f4">Te anvaddhamāsaṃ Saṇgha-majjhe osaranti Pātimokkhuddesāya.|| ||</p>

					<p class="f4">Ahaṃ kho pan'Udāyi,||<br />
					app'ekadā ākiṇṇo viharāmi bhikkhū hi bhikkhunīhi upāsakehi upāsikāhi raññā rāja-mahā-mattehi titthiyehi titthiyasāvakehi.|| ||</p>

					<p class="f4">Pavivitto Samaṇo Gotamo pavivekassa ca vaṇṇa-vādī ti,||<br />
					<a id="pg9"><span class="f2 g"><b>[9]</b></span></a> iti ce maṃ Udāyi,||<br />
					sāvakā sakkareyyuṃ,||<br />
					garu-kareyyuṃ,||<br />
					mānyeṃ,||<br />
					pūjeyyuṃ,||<br />
					sakkatvā garukatvā upanissāya vihareyyuṃ,||<br />
					ye te Udāyi,||<br />
					mama sāvakā āraññakā pantasen'āsanā arañña-vana-pa-t-thāni pantāni sen'āsanāni ajjhoga-hetvā viharanti,||<br />
					anvaddhamāsaṃ Saṇgha-majjhe osaranti Pātimokkhuddesāya,||<br />
					na maṃ te iminā dhammena sakkareyyuṃ,||<br />
					garu-kareyyuṃ,||<br />
					māneyyuṃ,||<br />
					pūjeyyuṃ,||<br />
					sakkatvā garukatvā upanissāya vihareyyun.|| ||</p>

					<p class="f4">Iti kho Udāyi,||<br />
					na mamaṃ sāvakā imehi pañcahi dhammehi sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p>&nbsp;</p>

					<hr class="hrctr" />

					<p class="f4 ctr c">§</p>

					<hr class="hrctr" />

					<p>&nbsp;</p>

					<p class="f4">Atthi kho Udāyi,||<br />
					aññe ca pañca dhammā,||<br />
					yehi mamaṃ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p class="f4">Katame pañca?|| ||</p>

					<p class="f4">Idh'Udāyi, mamaṃ sāvakā adhisīle sambhāventi:|| ||</p>

					<p class="f4">Sīlavā Samaṇo Gotamo paramena sīla-k-khandhena samannāgato ti.|| ||</p>

					<p class="f4">Yam pan'Udāyi mamaṃ sāvakā adhisīle sambhāventi:|| ||</p>

					<p class="f4">Sīlavā Samaṇo Gotamo paramena sīla-k-khandhena samannāgato ti.|| ||</p>

					<p class="f4">Ayaṃ kho Udāyi, paṭhamo dhammo,||<br />
					yena mamaṃ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Puna ca paraṃ Udāyi,||<br />
					mamaṃ sāvakā abhikkante ñāṇa-dassane sambhāventi.|| ||</p>

					<p class="f4">Jānaṃ yev'āha Samaṇo Gotamo,||<br />
					jānāmī ti,||<br />
					passaṃ yevāha Samaṇo Gotamo,||<br />
					passāmī ti,||<br />
					abhiññāya Samaṇo Gotamo dhammaṃ deseti,||<br />
					no anabhiññāya,||<br />
					sa-nidānaṃ Samaṇo Gotamo dhammaṃ deseti,||<br />
					no a-nidānaṃ,||<br />
					sappāṭihāriyaṃ Samaṇo Gotamo dhammaṃ deseti,||<br />
					no appāṭihāriyan ti.|| ||</p>

					<p class="f4">Yam pan'Udāyi mamaṃ sāvakā abhikkante ñāṇa-dassane sambhāventi.|| ||</p>

					<p class="f4">Jānaṃyevāha Samaṇo Gotamo,||<br />
					jānāmī ti,||<br />
					passaṃyevāha Samaṇo Gotamo,||<br />
					passāmī ti,||<br />
					abhiññāya Samaṇo Gotamo dhammaṃ deseti,||<br />
					no anabhiññāya,||<br />
					sa-nidānaṃ Samaṇo Gotamo dhammaṃ deseti,||<br />
					no a-nidānaṃ,||<br />
					sappāṭihāriyaṃ Samaṇo Gotamo dhammaṃ deseti,||<br />
					no appaṭihāriyanti.|| ||</p>

					<p class="f4">Ayaṃ kho Udāyi, dutiyo dhammo||<br />
					yena mamaṃ <a id="pg10"><span class="f2 g"><b>[10]</b></span></a> sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Puna ca paraṃ Udāyi,||<br />
					mamaṃ sāvakā adhipaññāya sambhāventi:|| ||</p>

					<p class="f4">Paññavā Samaṇo Gotamo paramena paññā-k-khandhena samannāgato.|| ||</p>

					<p class="f4">Taṃ vata anāgataṃ vā vādapathaṃ na dakkhati uppannaṃ vā parappavādaṃ na saha dhammena suniggahītaṃ niggahissatī ti,||<br />
					n'etaṃ ṭhānaṃ vijjati.|| ||</p>

					<p class="f4">Taṃ kiṃ maññasi Udāyi?|| ||</p>

					<p class="f4">Api nu me sāvakā evaṃ jānantā evaṃ passantā antar'antarā kathaṃ opāteyyun" ti?|| ||</p>

					<p class="f4">"No h'etaṃ bhante."|| ||</p>

					<p class="f4">"Na kho panāhaṃ Udāyi,||<br />
					sāvakesu anusāsaniṃ paccāsiṃsāmi,||<br />
					aññadatthu mamaṃ yeva sāvakā anusāsaniṃ paccāsiṃsanti.|| ||</p>

					<p class="f4">Yam pan'Udāyi mamaṃ sāvakā adhipaññāya samabhāventi,||<br />
					paññavā Samaṇo Gotamo paramena paññā-k-khandhena samannāgato.|| ||</p>

					<p class="f4">Taṃ anāgataṃ vā vādapathaṃ na dakkhati,||<br />
					uppannaṃ vā parappavādaṃ na saha dhammena suniggahītaṃ niggahissatī ti,||<br />
					n'etaṃ ṭhānaṃ vijjati.|| ||</p>

					<p class="f4">Ayaṃ kho Udāyi, tatiyo dhammo||<br />
					yena mamaṃ sāvakā sakkaronti,||<br />
					garu-karonti,||<br />
					mānenti,||<br />
					pūjenti,||<br />
					sakkatvā garukatvā upanissāya viharanti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Puna ca paraṃ Udāyi,||<br />
					mama sāvakā yena dukkhena dukkh'otiṇṇā dukkha-paretā,||<br />
					te maṃ upasaṇkamitvā dukkhaṃ ariya-saccaṃ pucchanti.|| ||</p>

					<p class="f4">Tes'āhaṃ dukkhaṃ ariya-saccaṃ puṭṭho vyākaromi,||<br />
					tes'āhaṃ cittaṃ ārādhemi pañhassa veyyākaraṇena.|| ||</p>

					<p class="f4">Te maṃ upasaṇkamitvā dukkha-samudayaṃ ariya-saccaṃ pucchanti.|| ||</p>

					<p class="f4">Tes'āhaṃ dukkha-samudayaṃ ariya-saccaṃ puṭṭho vyākaromi,||<br />
					tes'āhaṃ cittaṃ ārādhemi pañhassa veyyākaraṇena.|| ||</p>

					<p class="f4">Te maṃ upasaṇkamitvā dukkha-nirodhaṃ ariya-saccaṃ pucchanti.|| ||</p>

					<p class="f4">Tes'āhaṃ dukkha-nirodhaṃ ariya-saccaṃ puṭṭho vyākaromi,||<br />
					tes'āhaṃ cittaṃ ārādhemi pañhassa veyyākaraṇena.|| ||</p>

					<p class="f4">Te maṃ upasaṇkamitvā dukkha-nirodha-gāminī-paṭipadaṃ ariya-saccaṃ pucchanti.|| ||</p>

					<p class="f4">Tes'āhaṃ dukkha-nirodha-gāminī-paṭipadaṃ ariya-saccaṃ puṭṭho vyākaromi,||<br />
					tes'āhaṃ cittaṃ ārādhemi pañhassa veyyākaraṇena.|| ||</p>

					<p class="f4">Yam pan'Udāyi, mamaṃ sāvakā yena dukkhena dukkh'otiṇṇā dukkha-paretā,||<br />
					te maṃ upasaṇkamitvā dukkhaṃ ariya-saccaṃ pucchanti,||<br />
					tes'āhaṃ dukkhaṃ ariya-saccaṃ puṭṭho vyākaromi,||<br />
					tes'āhaṃ cittaṃ ārādhemi pañhassa veyyākaraṇena.|| ||</p>

					<p class="f4">Te maṃ upasaṇkamitvā dukkha-samudayaṃ ariya-saccaṃ pucchanti,||<br />
					tes'āhaṃ dukkhaṃ ariya-saccaṃ puṭṭho vyākaromi,||<br />
					tes'āhaṃ cittaṃ ārādhemi pañhassa veyyākaraṇena.|| ||</p>

					<p class="f4">Te maṃ upasaṇkamitvā dukkha-nirodhaṃ ariya-saccaṃ pucchanti,||<br />
					tes'āhaṃ dukkha-nirodhaṃ ariya-saccaṃ puṭṭho vyākaromi,||<br />
					tes'āhaṃ cittaṃ ārādhemi pañhassa veyyākaraṇena.|| ||</p>

					<p class="f4">Te maṃ upasaṇkamitvā dukkha-nirodha-gāminī-paṭipadaṃ ariya-saccaṃ pucchanti,||<br />
					tes'āhaṃ dukkha-nirodha-gāminī-paṭipadaṃ ariya-saccaṃ puṭṭho vyākaromi,||<br />
					tes'āhaṃ cittaṃ ārādhemi pañhassa veyyākaraṇena.|| ||</p>

					<p class="f4">Ayaṃ kho Udāyi, catuttho dhammo,||<br />
					<a id="pg11"><span class="f2 g"><b>[11]</b></span></a> yena mamaṃ sāvakā sakkaronti garu-karonti mānenti pūjenti,||<br />
					sakkatvā garukatvā upanissāya viharanti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā||<br />
					yathā paṭipannā me sāvakā||<br />
					cattāro sati-paṭṭhāne bhāventi.|| ||</p>

					<p class="f4">Idh'Udāyi bhikkhu kāye kāy'ānupassī viharati ātāpī sampajāno satimā vineyya loke abhijjhā-domanassaṃ.|| ||</p>

					<p class="f4">Vedanāsu vedanānu passī viharati ātāpī sampajāno satimā vineyya loke abhijjhā-domanassaṃ.|| ||</p>

					<p class="f4">Citte citt'ānupassī viharati ātāpī sampajāno satimā vineyya loke abhijjhā-domanassaṃ.|| ||</p>

					<p class="f4">Dhammesu Dhamm'ānupassī viharati ātāpī sampajāno satimā vineyya loke abhijjhā-domanassaṃ.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā||<br />
					yathā paṭipannā me sāvakā||<br />
					cattāro samma-p-padhāne bhāventi.|| ||</p>

					<p class="f4">Idh'Udāyi, bhikkhu anuppannānaṃ pāpakānaṃ akusalānaṃ dhammānaṃ anuppādāya chandaṃ janeti vāyamati viriyaṃ ārabhati cittaṃ paggaṇhāti padahati.|| ||</p>

					<p class="f4">Uppannānaṃ pāpakānaṃ akusalānaṃ dhammānaṃ pahānāya chandaṃ janeti vāyamati viriyaṃ ārabhati cittaṃ paggaṇhāti padahati.|| ||</p>

					<p class="f4">Anuppannānaṃ kusalānaṃ dhammānaṃ uppādāya chandaṃ janeti vāyamati viriyaṃ ārabhati cittaṃ paggaṇhāti padahati.|| ||</p>

					<p class="f4">Uppannānaṃ kusalānaṃ dhammānaṃ ṭhitiyā asammosāya bhiyyo bhāvāya vepullāya bhāvanāya pāripūriyā chandaṃ janeti vāyamati viriyaṃ ārabhati cittaṃ paggaṇhāti padahati.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					cattāro iddhi-pāde bhāventi.|| ||</p>

					<p class="f4">Idh'Udāyi, bhikkhu chanda-samādhi-padhāna-saṇkhāra-samannāgataṃ iddhi-pādaṃ bhāveti.|| ||</p>

					<p class="f4">Viriya-samādhi-padhāna-saṇkhāra-samannāgataṃ iddhi-pādaṃ bhāveti.|| ||</p>

					<p class="f4">Citta-samādhi-padhāna-saṇkhāra-samannāgataṃ iddhi-pādaṃ bhāveti.|| ||</p>

					<p class="f4">Vīmaṃsā-samādhi-padhāna-saṇkhāra-samannāgataṃ iddhi-pādaṃ bhāveti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					pañc'indriyāni bhāventi.|| ||</p>

					<p class="f4">Idh' <a id="pg12"><span class="f2 g"><b>[12]</b></span></a> Udāyi, bhikkhu saddh'indriyaṃ bhāveti upasama-gāmiṃ sambodha-gāmiṃ.|| ||</p>

					<p class="f4">Viriy'indriyaṃ bhāveti upasama-gāmiṃ sambodha-gāmiṃ.|| ||</p>

					<p class="f4">Sat'indriyaṃ bhaveti upasama-gāmiṃ sambodha-gāmiṃ.|| ||</p>

					<p class="f4">Samādh'indriyaṃ bhāveti upasama-gāmiṃ sambodha-gāmiṃ.|| ||</p>

					<p class="f4">Paññ'indriyaṃ bhāveti upasama-gāmiṃ sambodha-gāmiṃ.|| ||</p>

					<p class="f4">Tatra ca pana me sāvakā bahū abhiññā-vosāna pāramippattā viharanti.</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					pañca-balāni bhāventi.|| ||</p>

					<p class="f4">Idh'Udāyi, bhikkhu saddhā-balaṃ bhāveti upasama-gāmiṃ sambodha-gāmiṃ.|| ||</p>

					<p class="f4">Viriya-balaṃ bhāveti upasama-gāmiṃ sambodha-gāmiṃ.|| ||</p>

					<p class="f4">Sati-balaṃ bhāveti upasama-gāmiṃ sambodha-gāmiṃ.|| ||</p>

					<p class="f4">Samādhi-balaṃ bhāveti upasama-gāmiṃ sambodha-gāmiṃ.|| ||</p>

					<p class="f4">Paññā-balaṃ bhāveti upasama-gāmiṃ sambodha-gāmiṃ.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					satta-bojjh'aṇge bhāventi.|| ||</p>

					<p class="f4">Idh'Udāyi, bhikkhu sati-sambojjh'aṇgaṃ bhāveti viveka-nissitaṃ virāga-nissitaṃ nirodha-nissitaṃ vossagga-pariṇāmiṃ,|| ||</p>

					<p class="f4">dhamma-vicaya-sambojjh'aṇgaṃ bhāveti viveka-nissitaṃ virāga-nissitaṃ nirodha-nissitaṃ vossagga-pariṇāmiṃ,|| ||</p>

					<p class="f4">viriya-sambojjh'aṇgaṃ bhāveti viveka-nissitaṃ virāga-nissitaṃ nirodha-nissitaṃ vossagga-pariṇāmiṃ,|| ||</p>

					<p class="f4">pīti-sambojjh'aṇgaṃ bhāveti viveka-nissitaṃ virāga-nissitaṃ nirodha-nissitaṃ vossagga-pariṇāmiṃ,|| ||</p>

					<p class="f4">passaddhi sambojjh'aṇgaṃ bhāveti viveka-nissitaṃ virāga-nissitaṃ nirodha-nissitaṃ vossagga-pariṇāmiṃ,|| ||</p>

					<p class="f4">samādhi-sambojjh'aṇgaṃ bhāveti viveka-nissitaṃ virāga-nissitaṃ nirodha-nissitaṃ vossagga-pariṇāmiṃ,|| ||</p>

					<p class="f4">upekkhā-sambojjh'aṇgaṃ bhāveti viveka-nissitaṃ virāga-nissitaṃ nirodha-nissitaṃ vossagga-pariṇāmiṃ.|| ||</p>

					<p class="f4">Tatra ca pana me sāvakā bahu abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					ariyaṃ aṭṭhaṇgikaṃ Maggaṃ bhāventi.|| ||</p>

					<p class="f4">Idh'Udāyi, bhikkhu||<br />
					sammā-diṭṭhiṃ bhāveti,||<br />
					sammā-saṇkappaṃ bhāveti,||<br />
					sammā-vācaṃ bhāveti,||<br />
					sammā-kammantaṃ bhāveti,||<br />
					sammā-ājīvaṃ bhāveti,||<br />
					sammā-vāyāmaṃ bhāveti,||<br />
					sammā-satiṃ bhāveti,||<br />
					sammā-samādhiṃ bhāveti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					aṭṭha vimokkhe bhāventī.|| ||</p>

					<p class="f4">Rūpī rūpāni passati.|| ||</p>

					<p class="f4">Ayaṃ paṭhamo vimokkho.|| ||</p>

					<p class="f4">Ajjhattaṃ arūpa-saññi bahiddhā rūpāni passati.|| ||</p>

					<p class="f4">Ayaṃ dutiyo vimokkho.|| ||</p>

					<p class="f4">Subhan t'eva adhimutto hoti.|| ||</p>

					<p class="f4">Ayaṃ tatiyo vimokkho.|| ||</p>

					<p class="f4">Subhan t'eva adhimutto hoti.|| ||</p>

					<p class="f4">Ayaṃ tatiyo vimokkho.|| ||</p>

					<p class="f4">Sabbaso rūpa- <a id="pg13"><span class="f2 g"><b>[13]</b></span></a> saññānaṃ samatikkamma paṭigha-saññānaṃ atthaṇgamā nānatta-saññānaṃ amanasikārā||<br />
					'Ananto ākāso' ti||<br />
					Ākāsanañ-c'āyatanaṃ upasampajja viharati.|| ||</p>

					<p class="f4">Ayaṃ catuttho vimokkho.|| ||</p>

					<p class="f4">Sabbaso Ākāsanañ-c'āyatanaṃ samatikkamma||<br />
					'Anantaṃ viññāṇan' ti||<br />
					Viññāṇañ-c'āyatanaṃ upasampajja viharati.|| ||</p>

					<p class="f4">Ayaṃ pañcamo vimokkho.|| ||</p>

					<p class="f4">Sabbaso Viññāṇañ-c'āyatanaṃ samatikkamma||<br />
					'n'atthi kiñci' ti||<br />
					Ākiñcaññ'āyatanaṃ upasampajja viharati.|| ||</p>

					<p class="f4">Ayaṃ chaṭṭho vimokkho.|| ||</p>

					<p class="f4">Sabbaso Ākiñcaññ'āyatanaṃ samatikkamma||<br />
					N'eva-saññā-nā-saññ'āyatanaṃ upasampajja viharati.|| ||</p>

					<p class="f4">Ayaṃ sattamo vimokkho.|| ||</p>

					<p class="f4">Sabbaso N'eva-saññā-nā-saññ'āyatanaṃ samatikkamma||<br />
					saññā-vedayita-nirodhaṃ upasampajja viharati.|| ||</p>

					<p class="f4">Ayaṃ aṭṭhamo vimokkho.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					aṭṭha abhihāyatanāni bhāventi.|| ||</p>

					<p class="f4">Ajjhattaṃ rūpa-saññi eko bahiddhā rūpāni passati parittāni su-vaṇṇa-du-b-baṇṇāni,||<br />
					tāni Abhibhuyya:||<br />
					'jānāmi passāmī' ti evaṃ saññi hoti.|| ||</p>

					<p class="f4">Idaṃ paṭhamaṃ abhibh'āyatanaṃ.|| ||</p>

					<p class="f4">Ajjhattaṃ rūpa-saññi eko bahiddhā rūpāni passati appamāṇāni su-vaṇṇa-du-b-baṇṇāni,||<br />
					tāni Abhibhuyya:||<br />
					'jānāmi passāmī' ti evaṃ saññi hoti.|| ||</p>

					<p class="f4">Idaṃ dutiyaṃ abhibh'āyatanaṃ.|| ||</p>

					<p class="f4">Ajjhattaṃ arūpa-saññi eko bahiddhā rūpāni passati parittāni su-vaṇṇa-du-b-baṇṇāni,||<br />
					tāni Abhibhuyya:||<br />
					'jānāmi passāmī' ti evaṃ saññi hoti.|| ||</p>

					<p class="f4">Idaṃ tatiyaṃ abhibh'āyatanaṃ.|| ||</p>

					<p class="f4">Ajjhattaṃ arūpa-saññi eko bahiddhā rūpāni passati appamāṇāni su-vaṇṇa-du-b-baṇṇāni,||<br />
					tāni Abhibhuyya:||<br />
					'jānāmi passāmī' ti evaṃ saññi hoti.|| ||</p>

					<p class="f4">Idaṃ catutthaṃ abhibh'āyatanaṃ.|| ||</p>

					<p class="f4">Ajjhattaṃ arūpa-saññi eko bahiddhā rūpāni passati nīlāni nīla-vaṇṇāni nīlani-dassanāni nīlani-bhāsāni.|| ||</p>

					<p class="f4">Seyyathā pi nāma ummāpupphaṃ nīlaṃ nīla-vaṇṇaṃ nīlani-dassanaṃ nīlani-bhāsaṃ.|| ||</p>

					<p class="f4">Seyyathā pi vā pana taṃ vatthaṃ bārāṇaseyyakaṃ ubhatobhāgavimaṭṭaṃ nīlaṃ nīla-vaṇṇaṃ nīlani-dassanaṃ nīlani-bhāsaṃ.|| ||</p>

					<p class="f4">Evam evaṃ ajjhattaṃ arūpa-saññi eko bahiddhā rūpāni passati nīlāni nīla-vaṇṇāni nīlani-dassanāni nīlani-bhāsāni.|| ||</p>

					<p class="f4">Tāni Abhibhuyya:||<br />
					'jānāmi psāmī' ti evaṃ saññi hoti.|| ||</p>

					<p class="f4">Idaṃ pañcamaṃ <a id="pg14"><span class="f2 g"><b>[14]</b></span></a> abhibh'āyatanaṃ.|| ||</p>

					<p class="f4">Ajjhattaṃ arūpa-saññi eko bahiddhā rūpāni passati pītāni pīta-vaṇṇāni pītani-dassanāni pītani-bhāsāni.|| ||</p>

					<p class="f4">Seyyathā pi nāma kkaṇikāra-pupphaṃ pītaṃ pīta-vaṇṇaṃ pītani-dassanaṃ pītani-bhāsaṃ.|| ||</p>

					<p class="f4">Seyyathā pi vā pana taṃ vatthaṃ bārāṇaseyyakaṃ ubhatobhāgavimaṭṭaṃ pītaṃ pīta-vaṇṇaṃ pītani-dassanaṃ pītani-bhāsaṃ.|| ||</p>

					<p class="f4">Evam evaṃ ajjhattaṃ arūpa-saññi eko bahiddhā rūpāni passati pītāni pīta-vaṇṇāni pītani-dassanāni pītani-bhāsāni.|| ||</p>

					<p class="f4">Tāni Abhibhuyya:||<br />
					'jānāmi psāmī' ti evaṃ saññi hoti.|| ||</p>

					<p class="f4">Idaṃ chaṭṭhaṃ abhibh'āyatanaṃ.|| ||</p>

					<p class="f4">Ajjhattaṃ arūpa-saññi eko bahiddhā rūpāni passati lohita-kāni lohitaka-vaṇṇāni lohitakani-dassanāni lohitakani-bhāsāni.|| ||</p>

					<p class="f4">Seyyathā pi nāma bandhujivakapupphaṃ lohitakaṃ lohitaka-vaṇṇaṃ lohitakani-dassanaṃ lohitakani-bhāsaṃ.|| ||</p>

					<p class="f4">Seyyathā pi vā pana taṃ vatthaṃ bārāṇaseyyakaṃ ubhatobhāgavimaṭṭaṃ lohitakaṃ lohitaka-vaṇṇaṃ lohitakani-dassanaṃ lohitakani-bhāsaṃ.|| ||</p>

					<p class="f4">Evam evaṃ ajjhattaṃ arūpa-saññi eko bahiddhā rūpāni passati lohita-kāni lohitaka-vaṇṇāni lohitakani-dassanāni lohitakani-bhāsāni.|| ||</p>

					<p class="f4">Tāni Abhibhuyya:||<br />
					'jānāmi psāmī' ti evaṃ saññi hoti.|| ||</p>

					<p class="f4">Idaṃ sattamaṃ abhibh'āyatanaṃ.|| ||</p>

					<p class="f4">Ajjhattaṃ arūpa-saññi eko bahiddhā rūpāni passati odātāni odāta-vaṇṇāni odātani-dassanāni odātani-bhāsāni.|| ||</p>

					<p class="f4">Seyyathā pi nāma osadhītārakā odātā odāta-vaṇṇā odātani-dassanā odātani-bhāsā.|| ||</p>

					<p class="f4">Seyyathā pi vā pana taṃ vatthaṃ bārāṇaseyyakaṃ ubhatobhāgavimaṭṭaṃ odātaṃ odātavaṇṇaṃ odātani-dassanaṃ odātani-bhāsaṃ.|| ||</p>

					<p class="f4">Evam evaṃ ajjhattaṃ arūpa-saññi eko bahiddhā rūpāni passati odātāni odāta-vaṇṇāti odātani-dassanāni odātani-bhāsāni.|| ||</p>

					<p class="f4">Tāni Abhibhuyya:||<br />
					'jānāmi psāmī' ti evaṃ saññi hoti.|| ||</p>

					<p class="f4">Idaṃ aṭṭhamaṃ abhibh'āyatanaṃ.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					dasa kasiṇ'āyatanāni bhāventi.|| ||</p>

					<p class="f4">Paṭhavi-kasiṇameko sañjānāti uddhaṃ adho tiriyaṃ advayaṃ appamāṇaṃ.|| ||</p>

					<p class="f4">Āpo-kasiṇameko sañjānāti uddhaṃ adho tiriyaṃ advayaṃ appamāṇaṃ.|| ||</p>

					<p class="f4">Tejo-kasiṇameko sañjānāti uddhaṃ adho tiriyaṃ advayaṃ appamāṇaṃ.|| ||</p>

					<p class="f4">Vāyo-kasiṇameko sañjānāti uddhaṃ adho tiriyaṃ advayaṃ appamāṇaṃ.|| ||</p>

					<p class="f4">Nīla-kasiṇameko sañjānāti uddhaṃ adho tiriyaṃ advayaṃ appamāṇaṃ.|| ||</p>

					<p class="f4">Pīta-kasiṇameko sañjānāti uddhaṃ adho tiriyaṃ advayaṃ appamāṇaṃ.|| ||</p>

					<p class="f4">Lohita-kasiṇameko sañjānāti uddhaṃ adho tiriyaṃ advayaṃ appamāṇaṃ.|| ||</p>

					<p class="f4">Odāta-kasiṇameko sañjānāti uddhaṃ adho tiriyaṃ advayaṃ appamāṇaṃ.|| ||</p>

					<p class="f4">Ākāsa-kasiṇameko sañjānāti <a id="pg15"><span class="f2 g"><b>[15]</b></span></a> uddhaṃ adho tiriyaṃ advayaṃ appamāṇaṃ.|| ||</p>

					<p class="f4">Viññāṇa-kasiṇameko sañjānāti uddhaṃ adho tiriyaṃ advayaṃ appamāṇaṃ.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					cattāri jhānāni bhāventi.|| ||</p>

					<p class="f4">Idh'Udāyi, bhikkhū||<br />
					vivicc'eva kāmehi||<br />
					vivicca akusalehi dhammehi||<br />
					sa-vitakkaṃ||<br />
					sa-vicāraṃ||<br />
					viveka-jaṃ pīti-sukhaṃ||<br />
					paṭhamaṃ-jhānaṃ1 upasampajja viharati.|| ||</p>

					<p class="f4">So imam eva kāyaṃ viveka-jena pīti-sukhena||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa viveka-jena pīti-sukhena apphuṭaṃ hoti.|| ||</p>

					<p class="f4">Seyyathā pi Udāyi,||<br />
					dakkho nahāpako vā nahāpakantevāsi vā kaṃsathāle nāhānīyacuṇṇāni ākiritvā udakena paripphosakaṃ paripphosakaṃ sandeyya,||<br />
					sā'ssa nahānīyapiṇḍi snehānugatā snehaparetā,||<br />
					santara-bāhirā phuṭhā snehena,||<br />
					na ca pagagharaṇī.|| ||</p>

					<p class="f4">Evam eva kho Udāyi,||<br />
					bhikkhū imam eva kāyaṃ viveka-jena pīti-sukhena,||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa viveka-jena pīti-sukhena apphuṭaṃ hoti.|| ||</p>

					<p class="f4">Puna ca paraṃ Udāyi, bhikkhu||<br />
					vitakka-vicārānaṃ vūpasamā||<br />
					ajjhattaṃ sampasādanaṃ cetaso ekodi-bhāvaṃ||<br />
					avitakkaṃ||<br />
					avicāraṃ||<br />
					samādhi-jaṃ pīti-sukhaṃ||<br />
					dutiyaṃ-jhānaṃ upasampajja viharati.|| ||</p>

					<p class="f4">So imam eva kāyaṃ samādhijena pīti-sukhena,||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa samādhijena pīti-sukhena apphuṭaṃ hoti.|| ||</p>

					<p class="f4">Seyyathā pi Udāyi,||<br />
					udaka-rahado ubbhidodako,||<br />
					tassa n'ev'assa puratthimāya disāya udakass'āya-mukhaṃ,||<br />
					na pacchi-māya disāya udakass'āya-mukhaṃ,||<br />
					na uttarāya disāya udakass'āya-mukhaṃ,||<br />
					na dakkhiṇāya disāya <a id="pg16"><span class="f2 g"><b>[16]</b></span></a> udakass'āya-mukhaṃ,||<br />
					devo na ca kālena kālaṃ sammādhāraṃ anuppaveccheyya.|| ||</p>

					<p class="f4">Atha kho tamhā ca udaka-rahadā sītā vāridhārā ubhijjitvā tam eva udaka-rahadaṃ sītena vārinā,||<br />
					abhisandeyya,||<br />
					parisandeyya,||<br />
					paripūreyya,||<br />
					paripphareyya,||<br />
					nāssa kiñci sabbā-vato udaka-rahadassa sitena vārinā apphuṭaṃ assa.|| ||</p>

					<p class="f4">Evam eva kho Udāyi, bhikkhu imam eva kāyaṃ samādhijena pīti-sukhena,||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa samādhijena pīti-sukhena apphuṭaṃ hoti.|| ||</p>

					<p class="f4">Puna ca paraṃ Udāyi, bhikkhu,||<br />
					pītiyā ca virāgā,||<br />
					upekkhako ca viharati,||<br />
					sato ca sampajāno sukhañ ca kāyena paṭisaṃvedeti,||<br />
					yantaṃ ariyā ācikkhanti:|| ||</p>

					<p class="f4">"Upekkhako satimā sukha vihārī' ti,|| ||</p>

					<p class="f4">taṃ tatiyaṃ-jhānaṃ upasampajja viharati.|| ||</p>

					<p class="f4">So imam eva kāyaṃ nippitikena sukhena,||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa nippītikena sukhena apphuṭaṃ hoti.|| ||</p>

					<p class="f4">Seyyathā pi Udāyi,||<br />
					uppaliniyaṃ vā paduminiyaṃ vā puṇḍarīkiniyaṃ vā app'ekaccāni uppalāni vā padumāni vā puṇḍarīkāni vā udake jātāni udake saṃvaddhāni udakā'nuggatāni antonimuggaposinī,||<br />
					tāni yāva c'aggā yāva ca,||<br />
					mūlā sītena vārinā,||<br />
					ahisannāni,||<br />
					parisannāni,||<br />
					paripūrāni,||<br />
					paripphuṭāni,||<br />
					nessa kiñci sabbā-vataṃ uppalānaṃ vā padumānaṃ vā puṇḍarīkānaṃ vā sītena vārinā apphuṭaṃ assa.|| ||</p>

					<p class="f4">Evam eva kho Udāyi, bhikkhu,||<br />
					imam eva kāyaṃ nippītikena sukhena,||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa nippitikena sukhena apphuṭaṃ hoti.|| ||</p>

					<p class="f4">Puna ca paraṃ Udāyi, bhikkhu,||<br />
					sukhassa ca pahānā,||<br />
					dukkhassa ca pahānā,||<br />
					pubbe va somanassa-domanassānaṃ atthaṇgamā,||<br />
					adukkha-ṃ-asukhaṃ,||<br />
					upekkhā,||<br />
					sati-pārisuddhiṃ,||<br />
					catutthaṃ-jhānaṃ upasampajja viharati.|| ||</p>

					<p class="f4">So imam eva kāyaṃ parisuddhena cetasā pariyodātena pharitvā nisinno hoti,||<br />
					nāssa kiñci sabbā-vato kāyassa parisuddhena cetasā pariyodātena apphuṭaṃ hoti.|| ||</p>

					<p class="f4">Seyyathā pi Udāyi, puriso odātena vatthena sasīsaṃ pārupitvā nisinno assa,||<br />
					nāssa kiñci sabbā-vato kāyassa odātena vatthena apphuṭaṃ assa.|| ||</p>

					<p class="f4">Evam eva kho Udāyi,bhikkhu||<br />
					imam eva kāyaṃ parisuddhena cetasā pariyodātena pharitvā nisinno hoti,||<br />
					nāssa kiñci sabbā-vato kāyassa pari- <a id="pg17"><span class="f2 g"><b>[17]</b></span></a> suddhena cetasā pariyodātena apphuṭaṃ hoti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					evaṃ pajānanti:|| ||</p>

					<p class="f4">'Ayaṃ kho me kāyo||<br />
					rūpī cātum-mahā-bhūtiko||<br />
					mātā-pettika-sambhavo odana-kummās-ūpacayo anicc'ucchādana-parimaddana-bhedana-viddhaṃsanadhammo,||<br />
					idañ ca pana me viññāṇaṃ ettha sitaṃ ettha paṭibaddhaṃ.|| ||</p>

					<p class="f4">Seyyathā pi Udāyi maṇi vephariyo subho jātimā aṭṭhaṃso suparikammakato accho vi-p-pasanno sabbākāra-sampanno,||<br />
					tatr'assa suttaṃ āvutaṃ nīlaṃ vā pītaṃ vā lohitaṃ vā odātaṃ vā paṇḍusuttaṃ vā.|| ||</p>

					<p class="f4">Tam ena cakkhumā puriso hatthe karitvā pacc'avekkheyya:|| ||</p>

					<p class="f4">'Ayaṃ kho manī veḷuriyo subho jātimā aṭṭhaṃso suparikammakato accho vi-p-pasanno sabbākārasampanno,||<br />
					tatr'idaṃ suttaṃ āvutaṃ nīlaṃ vā pītaṃ vā lohitaṃ vā odātaṃ vā paṇḍusuttaṃ vā' ti.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā evaṃ jānanti:|| ||</p>

					<p class="f4">'Ayaṃ kho me kāyo||<br />
					rūpī cātum-mahā-bhūtiko||<br />
					mātā-pettika-sambhavo odana-kummās-ūpacayo aniccucchādan-aparimaddana-bhedana-viddhaṃsanadhammo,||<br />
					idañ ca pana me viññāṇaṃ ettha sitaṃ ettha paṭibaddhan' ti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yatha paṭipannā me sāvakā||<br />
					imamhā kāyā aññaṃ kāyaṃ abhinimminanti rūpiṃ mano-mayaṃ sabbaṇgapaccaṇgiṃ ahīnindriyaṃ.|| ||</p>

					<p class="f4">Seyyathā pi Udāyi,||<br />
					tassa evam assa:|| ||</p>

					<p class="f4">'Puriso muñjamhā isīkaṃ pabbāheyya,||<br />
					tassa evañ c'assa:|| ||</p>

					<p class="f4">Ayaṃ muñjo,||<br />
					ayaṃ isīkā,||<br />
					añño muñjo,||<br />
					aññā īsikā,||<br />
					muñjamhā tv'eva īsikā pabbāḷhā' ti.|| ||</p>

					<p class="f4">Seyyathā pi vā pan'Udāyi puriso asiṃ kosiyā pabbāheyya.|| ||</p>

					<p class="f4">Tassa evam assa:|| ||</p>

					<p class="f4">'Ayaṃ asi,||<br />
					ayaṃ kosi,||<br />
					añño asi,||<br />
					aññā kosi,||<br />
					kosiyā tv'eva asi pabbāḷho' ti.|| ||</p>

					<p class="f4">Seyyathā pi <a id="pg18"><span class="f2 g"><b>[18]</b></span></a> vā pan'Udāyi,||<br />
					puriso ahiṃ karanḍā uddhareyya,||<br />
					tassa evam assa:|| ||</p>

					<p class="f4">'Ayaṃ ahi,||<br />
					ayaṃ karaṇḍo,||<br />
					añño ahi,||<br />
					añño karaṇḍo,||<br />
					karaṇḍā tv'eva ahi ubbhato' ti.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaṃ paṭipadā||<br />
					yathā paṭipannā me sāvakā||<br />
					imamhā kāyā aññaṃ kāyaṃ abhinimminanti||<br />
					rūpiṃ mano-mayaṃ sabbaṇgapaccaṇgiṃ ahīnindriyaṃ.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					aneka-vihitaṃ iddhi-vidhaṃ pacc'anubhonti:|| ||</p>

					<p class="f4">Eko pi hutvā bahudhā honti,||<br />
					bahudhā pi hutvā eko honiti.|| ||</p>

					<p class="f4">Āvībhāvaṃ tiro-bhāvaṃ tiro-kuḍḍaṃ tiro-pākāraṃ tiro-pabbataṃ asajja-mānā gacchanti||<br />
					seyyathā pi ākāse,||<br />
					paṭhaviyā pi ummujjani-mujjaṃ karonti||<br />
					seyyathā pi udake,||<br />
					udake pi abhejjamāne gacchanti||<br />
					seyyathā pi paṭhaviyaṃ,||<br />
					ākāse pi palliṇkena kamanti||<br />
					seyyathā pi pakkhi sakuṇo,||<br />
					ime pi candimasūriye evaṃ mahiddhike evaṃ mah-ā-nubhāve pāninā parimasanti parimajjanti,||<br />
					yāva Brahma-lokā pi kāyena vasaṃ vattenti.|| ||</p>

					<p class="f4">Seyyathā pi Udāyi dakkho kumbhakāro vā kumbhakārantevāsi vā supari-kamma-katāya mattikāya yaṃ yad eva bhājanavikatiṃ ākaṇkheyya,||<br />
					taṃ tad eva kareyya abhinipphādeyya.|| ||</p>

					<p class="f4">Seyyathā pi vā pan'Udāyi dakkho dantakāro vā dantakārantevāsi vā suparikammakatasmiṃ dantasmiṃ yaṃ yad eva dantavikatiṃ ākaṇkheyya,||<br />
					taṃ tad eva kareyya abhinipphādeyya.</p>

					<p class="f4">Seyyathā pi vā pan'Udāyi dakkho suvaṇṇakāro vā suvaṇṇakārantevāsi vā suparikammakatasmiṃ suvaṇṇasmiṃ yaṃ yad eva suvaṇṇavikatiṃ ākaṇkheyya taṃ tad eva kareyya abhinippādeyya.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					aneka-vihitaṃ iddhi-vidhaṃ pacc'anubhonti:|| ||</p>

					<p class="f4">Eko pi hutvā bahudhā honti,||<br />
					bahudhā pi hutvā eko honiti.|| ||</p>

					<p class="f4">Āvībhāvaṃ tiro-bhāvaṃ tiro-kuḍḍaṃ tiro-pākāraṃ tiro-pabbataṃ asajja-mānā gacchanti||<br />
					seyyathā pi ākāse,||<br />
					paṭhaviyā pi ummujjani-mujjaṃ karonti||<br />
					seyyathā pi udake,||<br />
					udake pi abhejjamāne gacchanti||<br />
					seyyathā pi paṭhaviyaṃ,||<br />
					ākāse pi palliṇkena kamanti||<br />
					seyyathā pi <a id="pg19"><span class="f2 g"><b>[19]</b></span></a> pakkhi sakuṇo,||<br />
					ime pi candimasūriye evaṃ mahiddhike evaṃ mah-ā-nubhāve pāninā parimasanti parimajjanti,||<br />
					yāva Brahma-lokā pi kāyena vasaṃ vattenti.|| ||</p>

					<p class="f4">Tatra ca pana me sāvakā bahū abhiññā abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					dibbāya sota-dhātuyā visuddhāya atikkanta-mānusikāya ubho sadde suṇanti,||<br />
					dibbe ca mānuse ca,||<br />
					ye dūre santike ca.|| ||</p>

					<p class="f4">Seyyathā pi Udāyi,||<br />
					balavā saṇkhadhamako appakasiren'eva catu-d-disā viññāpeyya.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaṃ paṭipadā||<br />
					yathā paṭipannā me sāvakā||<br />
					dibbāya sota-dhātuyā visuddhāya atikkanta-mānusikāya ubho sadde suṇanti,||<br />
					dibbe ca mānuse ca,||<br />
					ye dūre santike ca.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					para-sattāṇaṃ para-puggalānaṃ cetasā ceto paricca pajānanti|| ||</p>

					<p class="f4">Sarāgaṃ vā cittaṃ,||<br />
					sarāgaṃ cittanti pajānanti;||<br />
					vīta-rāgaṃ vā cittaṃ,||<br />
					vīta-rāgaṃ cittanti pajānanti;||<br />
					sadosaṃ vā cittaṃ,||<br />
					sadosaṃ cittanti pajānanti;||<br />
					vīta-dosaṃ vā cittaṃ,||<br />
					vīta-dosaṃ cittanti pajānanti;||<br />
					samohaṃ vā cittaṃ,||<br />
					samohaṃ cittanti pajānanti;||<br />
					vīta-mohaṃ vā cittaṃ,||<br />
					vīta-mohaṃ cittanti pajānanti;||<br />
					saṇkhittaṃ vā cittaṃ,||<br />
					saṇkhittaṃ cittanti pajānanti;||<br />
					vikkhittaṃ vā cittaṃ,||<br />
					vikkhittaṃ cittanti pajānanti;||<br />
					mahaggataṃ vā cittaṃ,||<br />
					mahaggataṃ cittanti pajānanti;||<br />
					amahaggataṃ vā cittaṃ,||<br />
					amahaggataṃ cittanti pajānanti;||<br />
					sa-uttaraṃ vā cittaṃ,||<br />
					sa-uttaraṃ cittanti pajānanti;||<br />
					anuttaraṃ vā cittaṃ,||<br />
					anuttaraṃ cittanti pajānanti;||<br />
					samāhitaṃ vā cittaṃ,||<br />
					samāhitaṃ cittanti pajānanti;||<br />
					asamāhitaṃ vā cittaṃ,||<br />
					asamāhitaṃ cittanti pajānanti;||<br />
					vimuttaṃ vā cittaṃ,||<br />
					vimuttaṃ cittanti pajānanti;||<br />
					avimuttaṃ vā cittaṃ,||<br />
					avimuttaṃ cittanti pajānanti.|| ||</p>

					<p class="f4">Seyyathā pi Udāyi,||<br />
					itthi vā puriso vā daharo yuvā||<br />
					maṇḍanaka-jātiko ādāse vā parisuddhe pariyodāte acche vā udapatte sakaṃ mukha-nimittaṃ pacc'avekkhamāno sakaṇikaṃ vā sakaṇikan ti jā- <a id="pg20"><span class="f2 g"><b>[20]</b></span></a> neyya,||<br />
					akaṇikaṃ vā akaṇikan ti jāneyya.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					para-sattāṇaṃ para-puggalānaṃ cetasā ceto paricca pajānanti.|| ||</p>

					<p class="f4">Sarāgaṃ vā cittaṃ,||<br />
					sarāgaṃ cittanti pajānanti;||<br />
					vīta-rāgaṃ vā cittaṃ,||<br />
					vīta-rāgaṃ cittanti pajānanti;||<br />
					sadosaṃ vā cittaṃ,||<br />
					sadosaṃ cittanti pajānanti;||<br />
					vīta-dosaṃ vā cittaṃ,||<br />
					vīta-dosaṃ cittanti pajānanti;||<br />
					samohaṃ vā cittaṃ,||<br />
					samohaṃ cittanti pajānanti;||<br />
					vīta-mohaṃ vā cittaṃ,||<br />
					vīta-mohaṃ cittanti pajānanti;||<br />
					saṇkhittaṃ vā cittaṃ,||<br />
					saṇkhittaṃ cittanti pajānanti;||<br />
					vikkhittaṃ vā cittaṃ,||<br />
					vikkhittaṃ cittanti pajānanti;||<br />
					mahaggataṃ vā cittaṃ,||<br />
					mahaggataṃ cittanti pajānanti;||<br />
					amahaggataṃ vā cittaṃ,||<br />
					amahaggataṃ cittanti pajānanti;||<br />
					sa-uttaraṃ vā cittaṃ,||<br />
					sa-uttaraṃ cittanti pajānanti;||<br />
					anuttaraṃ vā cittaṃ,||<br />
					anuttaraṃ cittanti pajānanti;||<br />
					samāhitaṃ vā cittaṃ,||<br />
					samāhitaṃ cittanti pajānanti;||<br />
					asamāhitaṃ vā cittaṃ,||<br />
					asamāhitaṃ cittanti pajānanti;||<br />
					vimuttaṃ vā cittaṃ,||<br />
					vimuttaṃ cittanti pajānanti;||<br />
					avimuttaṃ vā cittaṃ,||<br />
					avimuttaṃ cittanti pajānanti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhatā mayā sāvakānaṃ paṭipadā,||<br />
					yathā paṭipannā me sāvakā aneka-vihitaṃ pubbe-nivāsaṃ anussaranti.|| ||</p>

					<p class="f4">So aneka-vihitaṃ pubbe-nivāsaṃ anussarati||<br />
					seyyath'īdaṃ:|| ||</p>

					<p class="f4">Ekam pi jātiṃ,||<br />
					dve pi jātiyo,||<br />
					tisso pi jātiyo,||<br />
					catasso pi jātiyo,||<br />
					pañca pi jātiyo,||<br />
					dasa pi jātiyo,||<br />
					vīsatim pi jātiyo,||<br />
					tiṃsam pi jātiyo,||<br />
					cattārīsam pi jātiyo,||<br />
					paññāsam pi jātiyo,||<br />
					jāti-satam pi jāti-sahassam pi-jāti sata-sahassam pi,||<br />
					aneke pi saṃvaṭṭa-kappe aneke pi,||<br />
					vivaṭṭa-kappe aneke pi saṃvaṭṭa-vivaṭṭa-kappe,||<br />
					'amutr'āsiṃ evaṃ-nāmo,||<br />
					evaṃ-gotto,||<br />
					evaṃ-vaṇṇo,||<br />
					evam-āhāro,||<br />
					evaṃ sukha-dukkha-paṭisaṃvedī,||<br />
					evam-āyu-pariyanto.|| ||</p>

					<p class="f4">So tato cuto amutra upapādiṃ.|| ||</p>

					<p class="f4">Tatra p'āsiṃ,||<br />
					evaṃ-nāmo,||<br />
					evaṃ gotto,||<br />
					evaṃ vaṇṇo,||<br />
					evam-āhāro,||<br />
					evaṃ sukha-dukkha-paṭisaṃvedī,||<br />
					evam-āyu-pariyanto.|| ||</p>

					<p class="f4">So tato cuto idh'ūpapanno' ti.|| ||</p>

					<p class="f4">Iti sākāraṃ sa-uddesaṃ aneka-vihitaṃ pubbe-nivāsaṃ anussarati.|| ||</p>

					<p class="f4">Seyyathā pi, Udāyi,||<br />
					puriso sakamhā gāmā aññaṃ gāmaṃ gaccheyya,||<br />
					tamhā pi gāmā aññaṃ gāmaṃ gaccheyya,||<br />
					so tamhā gāmā sakaṃ yeva gāmaṃ paccāgaccheyya,||<br />
					tassa evam assa:|| ||</p>

					<p class="f4">'Ahaṃ kho sakamhā gāmā amuṃ gāmaṃ agañchiṃ,||<br />
					tatra evaṃ aṭṭhāsiṃ,||<br />
					evaṃ nisīdiṃ,||<br />
					evaṃ abhāsiṃ,||<br />
					evaṃ tuṇhī ahosiṃ,||<br />
					tamhā pi gāmā amuṃ gāmaṃ agañchiṃ.|| ||</p>

					<p class="f4">Tatrā pi evaṃ aṭṭhā <a id="pg21"><span class="f2 g"><b>[21]</b></span></a> siṃ,||<br />
					evaṃ nisīdiṃ,||<br />
					evaṃ abhāsiṃ,||<br />
					evaṃ tuṇhī ahosiṃ.|| ||</p>

					<p class="f4">So'mhi tamhā gāmā sakaṃ yeva gāmaṃ paccāgato' ti.|| ||</p>

					<p class="f4">Evam eva kho Udāyi bhikkhu aneka-vihitaṃ pubbe-nivāsaṃ anussarati||<br />
					seyyath'īdaṃ:|| ||</p>

					<p class="f4">Ekam pi jātiṃ,||<br />
					dve pi jātiyo,||<br />
					tisso pi jātiyo,||<br />
					catasso pi jātiyo,||<br />
					pañca pi jātiyo,||<br />
					dasa pi jātiyo,||<br />
					vīsatim pi jātiyo,||<br />
					tiṃsam pi jātiyo,||<br />
					cattārīsam pi jātiyo,||<br />
					paññāsam pi jātiyo,||<br />
					jāti-satam pi jāti-sahassam pi-jāti sata-sahassam pi,||<br />
					aneke pi saṃvaṭṭa-kappe aneke pi,||<br />
					vivaṭṭa-kappe aneke pi saṃvaṭṭa-vivaṭṭa-kappe,||<br />
					'amutr'āsiṃ evaṃ-nāmo,||<br />
					evaṃ-gotto,||<br />
					evaṃ-vaṇṇo,||<br />
					evam-āhāro,||<br />
					evaṃ sukha-dukkha-paṭisaṃvedī,||<br />
					evam-āyu-pariyanto.|| ||</p>

					<p class="f4">So tato cuto amutra upapādiṃ.|| ||</p>

					<p class="f4">Tatra p'āsiṃ,||<br />
					evaṃ-nāmo,||<br />
					evaṃ gotto,||<br />
					evaṃ vaṇṇo,||<br />
					evam-āhāro,||<br />
					evaṃ sukha-dukkha-paṭisaṃvedī,||<br />
					evam-āyu-pariyanto.|| ||</p>

					<p class="f4">So tato cuto idh'ūpapanno' ti.|| ||</p>

					<p class="f4">Evam eva kho Udāyi,||<br />
					akkhatā mayā sāvakānaṃ paṭipadā,||<br />
					yathā paṭipannā me sāvakā aneka-vihitaṃ pubbe-nivāsaṃ anussaranti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathāpaṭinnā me sāvakā||<br />
					dibbena cakkhunā visuddhena atikkanta-mānusakena satte passanti cavamāne upapajjamāne hīne paṇite suvaṇṇe dubbaṇṇe sugate duggate yathā-kamm'ūpage satte pajānāti.|| ||</p>

					<p class="f4">"Ime vata bhonto sattā kāya-du-c-caritena samannāgatā||<br />
					vacī-du-c-caritena samannāgatā||<br />
					mano-du-c-caritena samannāgatā||<br />
					ariyānaṃ upavādakā micchā-diṭṭhikā||<br />
					micchā-diṭṭhi-kamma-samādānā||<br />
					te kāyassa bhedā param maraṇā||<br />
					apāyaṃ duggatiṃ vinipātaṃ Nirayaṃ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā||<br />
					vacī-sucaritena samannāgatā||<br />
					mano-sucaritena samannāgatā||<br />
					ariyānaṃ anupavādakā sammā-diṭṭhikā||<br />
					sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā||<br />
					sugatiṃ saggaṃ lokaṃ upapannā" ti.|| ||</p>

					<p class="f4">Iti dibbena cakkhunā visuddhena atikkanta-mānusakena satte passati cavamāne uppajjamāne,||<br />
					hīne paṇīte suvaṇaṇe dubbaṇṇe sugate duggate||<br />
					yathā-kamm'ūpage satte pajānāti.|| ||</p>

					<p class="f4">Seyyathā p'assu Udāyi dve agārā sadvārā,||<br />
					tattha cakkhumā puriso majjhe ṭhito passeyya manusse gehaṃ pavisante pi||<br />
					ni-k-khamante pi||<br />
					anusaṇcarante pi||<br />
					anuvicarante pi,||<br />
					evam eva kho, bhikkhave, bhikkhu||<br />
					dibbena cakkhunā visuddhena atikkanta-mānusakena satte passati cavamāne uppajjamāne,||<br />
					hīne paṇīte suvaṇṇe dubbaṇṇe sugate duggate||<br />
					yathā-kamm'ūpage satte pajānāti:-|| ||</p>

					<p class="f4">"Ime vata bhonto sattā kāya-du-c-caritena samannāgatā||<br />
					vacī-du-c-caritena samannāgatā||<br />
					mano-du-c-caritena samannāgatā||<br />
					ariyānaṃ upavādakā micchā-diṭṭhikā||<br />
					micchā-diṭṭhi-kamma-samādānā||<br />
					te kāyassa bhedā param maraṇā||<br />
					apāyaṃ duggatiṃ vinipātaṃ Nirayaṃ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā||<br />
					vacī-sucaritena samannāgatā||<br />
					mano-sucaritena samannāgatā||<br />
					ariyānaṃ anupavādakā sammā-diṭṭhikā||<br />
					sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā||<br />
					sugatiṃ saggaṃ lokaṃ upapannā" ti.|| ||</p>

					<p class="f4">Eva meva kho Udāyi,||<br />
					akkhātā mayā sāvakānaṃ paṭipadā,||<br />
					yathā paṭinnā me sāvakā||<br />
					dibbena cakkhunā visuddhena atikkanta-mānusakena satte passanti cavamāne upapajjamāne hīne paṇite suvaṇṇe dubbaṇṇe sugate duggate yathā-kamm'ūpage satte pajānāti.|| ||</p>

					<p class="f4">Tatra ca pana me sāvakā bahu abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4"><a id="pg22"><span class="f2 g"><b>[22]</b></span></a> Puna ca paraṃ Udāyi,||<br />
					akkhātā mayā sāvakānaṃ paṭipadā,||<br />
					yathā paṭipannā me sāvakā||<br />
					āsavānaṃ khayā anāsavaṃ ceto-vimuttiṃ paññā-vimuttiṃ diṭṭhe'va dhamme sayaṃ abhiññā sacchi-katvā upasampajja viharanti.|| ||</p>

					<p class="f4">Seyyathā pi Udāyi,||<br />
					pabbatasaṇkhepe udaka-rahado accho vi-p-pasanno anāvilo,||<br />
					tattha cakkhumā puriso tīre ṭhito passeyya sippi-sambukā pi sakkhara-kaṭhalam pi macchagumbam pi carantam pi tiṭṭhantam pi.|| ||</p>

					<p class="f4">Tassa evam assa:|| ||</p>

					<p class="f4">'Ayaṃ kho udaka-rahado accho vi-p-pasanno anāvilo||<br />
					tatr'ime sippi-sambukā pi sakkhara-kaṭhalā pi macchagumbā pi caranti pi tiṭṭhanti pī' ti.|| ||</p>

					<p class="f4">Evam eva kho Udāyi,||<br />
					akkhātā mayā sāvakānaṃ paṭipadā||<br />
					yathā paṭipannā me sāvakā||<br />
					āsavānaṃ khayā anāsavaṃ ceto-vimuttiṃ paññā-vimuttiṃ diṭṭhe'va dhamme sayaṃ abhiññā sacchi-katvā upasampajja viharanti.|| ||</p>

					<p class="f4">Tatra ca pana me sāvakā bahū abhiññā-vosāna-pāramippattā viharanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">Ayaṃ kho Udāyi,||<br />
					pañcamo dhammo,||<br />
					yena mamaṃ sāvakā sakkaronti||<br />
					garu-karonti||<br />
					mānenti||<br />
					pūjenti||<br />
					sakkatvā garukatvā upanissāya viharanti.|| ||</p>

					<p class="f4">Ime kho Udāyi,||<br />
					pañca dhammā,||<br />
					yehi mamaṃ sāvakā sakkaronti||<br />
					garu-karonti||<br />
					mānenti||<br />
					pūjenti||<br />
					sakkatvā garukatvā upanissāya viharantī" ti.|| ||</p>

					<p class="f4">Idam avoca Bhagavā.|| ||</p>

					<p class="f4">Attamano Sakuludāyi paribbājako Bhagavato bhāsitaṃ abhinandi ti.|| ||</p>

					<p class="ctr">Mahā Sakuludāyi Suttaṃ</p>

</div>

<hr />

<p>&nbsp;</p>

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>