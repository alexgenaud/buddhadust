<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Majjhima Nikaya, Sutta 36. The Buddha teaches Saccaka about training the body and training the heart." />
<title>MN 36: Maha Saccaka Suttam</title>
</head>

<body>

<p class="ctr"><img src="../../../resources/images/majjhimapage.jpg" width="576" height="42" alt="Majjhima Nikaya"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Majjhima Nikāya<br />
					I. Mūlapaṇṇāsa<br />
					4. Mahā Yamaka Vagga</h4>

					<h4 class="ctr"><a href="../../../backmatter/indexes/sutta/mn/idx_majjhima_nikaya_1.htm#p36">Sutta 36</a></h4>

					<h1>Mahā Saccaka Suttaɱ</h1>

					<p class="ctr f1">Adapted from the 1995 edition of the digital version of the <b>Sri Lanka Buddha Jayanti Tripitaka Series.</b></p>

					<p>&nbsp;</p>

					<hr />

					<p><a id="pg237"><span class="f2 g"><b>[237]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/chlm/mn/mn.036.chlm.sbb.htm#p1">chlm</a>][<a href="../../../dhamma-vinaya/pts/mn/mn.036.horn.pts.htm">pts</a>][<a href="../../../dhamma-vinaya/ati/mn/mn.036.than.ati.htm#p1">than</a>][<a href="../../../dhamma-vinaya/wp/mn/mn.036.ntbb.wp.htm">ntbb</a>][<a href="../../../dhamma-vinaya/mnl/mn/mn.036.upal.mnl.htm#p1">upal</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Vesāliyaɱ viharati Mahāvane Kūṭāgārasālayaɱ.|| ||</p>

					<p class="f4">Tena kho pana samayena Bhagavā pubbaṇha-samayaɱ sunivattho hoti patta-cīvaraɱ ādāya Vesāliɱ piṇḍāya pavisitukāmo.|| ||</p>

					<p class="f4">Atha kho Saccako Nigaṇṭha-putto jaŋghā-vihāraɱ anucaŋkama-māno anuvicara-māno yena Mahāvanaɱ Kūṭāgarasālā ten'upasankami.|| ||</p>

					<p class="f4">Addasā kho āyasmā Ānando Saccakaɱ Nigaṇṭha-puttaɱ dūrato va āga-c-chantaɱ,||<br />
					disvāna Bhagavantaɱ etad avoca:|| ||</p>

					<p class="f4">"Ayaɱ bhante Saccako Nigaṇṭha-putto āga-c-chati bhassappavādiko paṇḍitavādo,||<br />
					sādhusammato bahu-janassa.|| ||</p>

					<p class="f4">Eso kho bhante avaṇṇakāmo Buddhassa,||<br />
					avaṇṇakāmo Dhammassa,||<br />
					avaṇṇakāmo Saŋghassa.|| ||</p>

					<p class="f4">Sādhu bhante Bhagavā muhuttaɱ nisīdatu anukampaɱ upādāyā" ti.|| ||</p>

					<p class="f4">Nisīdi Bhagavā paññatte āsane.|| ||</p>

					<p class="f4">Atha kho Saccako Nigaṇḍa-putto yena Bhagavā ten'upasankami.|| ||</p>

					<p class="f4">Upasaŋkamitvā Bhagavatā saddhiɱ sammodi.|| ||</p>

					<p class="f4">Sammodanīyaɱ kathaɱ sārāṇīyaɱ vīti-sāretvā eka-m-antaɱ nisīdi.|| ||</p>

					<p class="f4">Eka-m-antaɱ nisinno kho Saccako Nigaṇṭha-putto Bhagavantaɱ etad avoca:|| ||</p>

					<p class="f4">2. "Santi bho Gotama eke samaṇa-brāhmaṇā kāya-bhāvanānuyogam-anuyuttā viharanti||<br />
					no citta-bhāvanaɱ.|| ||</p>

					<p class="f4">Phusanti hi te bho Gotama sārīrikaɱ dukkhaɱ vedanaɱ.|| ||</p>

					<p class="f4">Bhūta-pubbaɱ bho Gotama sārīrikāya dukkhāya vedanāya puṭṭhassa sato ūrukkhambho pi nāma bhavissati,||<br />
					hadayam pi nāma phālissati||<br />
					uṇham pi lohitaɱ mukhato uggamissati,||<br />
					ummādam pi pāpuṇissati cittakkhepaɱ.|| ||</p>

					<p class="f4">Tassa kho etaɱ bho Gotama kāyanv'ayaɱ cittaɱ hoti,||<br />
					kāyassa vasena vattati.|| ||</p>

					<p class="f4">Taɱ kissa hetu?|| ||</p>

					<p class="f4"><a id="pg238"><span class="f2 g"><b>[238]</b></span></a> Abhāvitattā cittassa.|| ||</p>

					<p class="f4">Santi pana bho Gotama eke samaṇa-brāhmaṇā citta-bhāvanānuyogam-anuyuttā viharanti,||<br />
					no kāya-bhāvanaɱ.|| ||</p>

					<p class="f4">Phusanti hi te bho Gotama ceta-sikaɱ dukkhaɱ vedanaɱ.|| ||</p>

					<p class="f4">Bhūta-pubbaɱ bho Gotama cetasikāya dukkhāya vedanāya phuṭṭhassa sato ūrukkhambho pi nāma bhavissati,||<br />
					hadayam pi nāma phālissati,||<br />
					uṇham pi lohitaɱ mukhato uggamissati,||<br />
					ummādam pi pāpuṇissati cittakkhepaɱ.|| ||</p>

					<p class="f4">Tassa kho eso bho Gotama cittanvayo kāyo hoti,||<br />
					cittassa vasena vattati.|| ||</p>

					<p class="f4">Taɱ kissa hetu?|| ||</p>

					<p class="f4">Abhāvitattā kāyassa.|| ||</p>

					<p class="f4">Tassa mayhaɱ bho Gotama evaɱ hoti:|| ||</p>

					<p class="f4">Addhā bhoto Gotamassa sāvakā citta-bhāvanānuyogam-anuyuttā viharanti,||<br />
					no kāya-bhāvanan" ti.|| ||</p>

					<p class="f4">3. "Kinti pana te Aggivessana kāya-bhāvanā sutā" ti?|| ||</p>

					<p class="f4">"Seyyath'īdaɱ:||<br />
					Nando Vaccho,||<br />
					Kiso Saɱkicco,||<br />
					Makkhali Gosālo -||<br />
					ete hi bho Gotama acelakā muttācārā hatthāpalekhanā,||<br />
					na ehi-bhadantikā,||<br />
					na tiṭṭha-bhadantikā,||<br />
					na abhihaṭaɱ||<br />
					na uddissakaṭaɱ||<br />
					na nimantaṇaɱ sādiyanti.|| ||</p>

					<p class="f4">Te na kumbhi-mukhā patigaṇhanti,||<br />
					na kaḷopimukhā patigaṇhanti,||<br />
					na eḷaka-mantaraɱ,||<br />
					na daṇḍa-mantaraɱ,||<br />
					na musalamantaraɱ,||<br />
					na dvinnaɱ bhuñjamānānaɱ,||<br />
					na gabbhiniyā,||<br />
					na pāyamānāya,||<br />
					na purisantaragatāya,||<br />
					na saŋkittīsu,||<br />
					na yattha sā upaṭṭhito hoti,||<br />
					na yattha makkhikā saṇḍacārinī,||<br />
					na macchaɱ,||<br />
					na maɱsaɱ||<br />
					na suraɱ||<br />
					na merayaɱ||<br />
					na thusodakaɱ pipanti.|| ||</p>

					<p class="f4">Te ekāgārikā vā honti ekālopikā,||<br />
					dvāgārikā vā honti dvālopikā,||<br />
					sattāgārikā vā honti sattālopikā.|| ||</p>

					<p class="f4">Ekissā pi dattiyā yāpenti,||<br />
					dvīhi pi dattīhi yāpenti,||<br />
					sattahi pi dantīhi yāpenti.|| ||</p>

					<p class="f4">Ekāhikam pi āhāraɱ āhārenti,||<br />
					dvīhikam pi āhāraɱ āhārenti,||<br />
					sattāhikam pi āhāraɱ āhārenti.|| ||</p>

					<p class="f4">Iti eva-rūpaɱ addhamāsikam pi pariyāya-bhatta-bhojanānuyogam-anuyuttā viharantī" ti.|| ||</p>

					<p class="f4">4. "Kiɱ pana te Aggivessana tāvataken'eva yāpentī" ti?|| ||</p>

					<p class="f4">"No h'idaɱ bho Gotama.|| ||</p>

					<p class="f4">App'ekadā bho Gotama uḷārāni uḷārāni khādanīyānī khādanni||<br />
					uḷārāni uḷārāni bhojanīyāni bhuñjanti||<br />
					uḷārāni uḷārāni sāyaniyāni sāyanti||<br />
					uḷārāni uḷārāni pānāni pivanti.|| ||</p>

					<p class="f4">Te imehi kāyaɱ balaɱ gāhenti nāma,||<br />
					brūhenti nāma,||<br />
					medenti nāmā" ti.|| ||</p>

					<p class="f4">"Yaɱ kho te Aggivessana purimaɱ pahāya pacchā upacinanti.|| ||</p>

					<p class="f4">Evaɱ imassa kāyassa ācayāpacayo hoti.|| ||</p>

					<p class="f4">5. Kinni pana te Aggivessana citta-bhāvanā sutā" ti?|| ||</p>

					<p class="f4">Citta-bhāvanāya <a id="pg239"><span class="f2 g"><b>[239]</b></span></a> kho Saccako Nigaṇṭha-putto Bhagavatā puṭṭho samāno na sampāyāsi.|| ||</p>

					<p class="f4">6. Atha kho Bhagavā Saccakaɱ Nigaṇṭha-puttaɱ etad avoca:</p>

					<p class="f4">"Yā pi kho te esā Aggivessana purimā kāya-bhāvanā bhāsitā,||<br />
					sā pi ariyassa vinaye no dhammikā kāya-bhāvanā.|| ||</p>

					<p class="f4">Kāya-bhāvanaɱ hi kho tvaɱ Aggivessana na aññāsi,||<br />
					kuto pana tvaɱ citta-bhāvanaɱ jānissasi.|| ||</p>

					<p class="f4">Api ca Aggivessana yathā abhāvita-kāyo ca hoti abhāvita-citto ca,||<br />
					bhāvita-kāyo ca bhāvita-citto ca,||<br />
					taɱ suṇāhi,||<br />
					sādhukaɱ mana-sikarohi,||<br />
					bhāsissāmī" ti.|| ||</p>

					<p class="f4">"Evaɱ bho" ti kho Saccako Nigaṇṭha-putto Bhagavato paccassosi.|| ||</p>

					<p class="f4">Bhagavā etad avoca:|| ||</p>

					<p class="f4">7. "Kathañ ca Aggivessana abhāvita-kāyo ca hoti abhāvita-citto ca?|| ||</p>

					<p class="f4">Idha Aggivessana a-s-sutavato puthujjanassa uppajjati sukhā vedanā.|| ||</p>

					<p class="f4">So sukhāya vedanāya phuṭṭho samāno sukhasārāgī ca hoti,||<br />
					sukhasārāgitañ ca āpajjati||<br />
					tassa sā sukhā vedanā nirujjhati.|| ||</p>

					<p class="f4">Sukhāya vedanāya nirodhā uppajjati dukkhā vedanā.|| ||</p>

					<p class="f4">So dukkhāya vedanāya phuṭṭho samāno||<br />
					socati||<br />
					kilamati||<br />
					paridevati||<br />
					urattāḷiɱ kandati,||<br />
					sammohaɱ āpajjati.|| ||</p>

					<p class="f4">Tassa kho esā Aggivessana uppannā pi sukhā vedanā cittaɱ pariyādāya tiṭṭhati abhāvitattā kāyassa.|| ||</p>

					<p class="f4">Uppannā pi dukkhā vedanā cittaɱ pariyādāya tiṭṭhati abhāvitattā cittassa.|| ||</p>

					<p class="f4">Yassa kassaci Aggivessana evaɱ ubhatopakkhaɱ uppannā pi sukhā vedanā cittaɱ pariyādāya tiṭṭhati abhāvitattā kāyassa,||<br />
					uppannā pi dukkhā vedanā cittaɱ pariyādāya tiṭṭhati abhāvitattā cittassa,||<br />
					evaɱ kho Aggivessana abhāvita-kāyo ca hoti abhāvita-citto ca.|| ||</p>

					<p class="f4">8. Kathañ ca Aggivessana abhāvita-kāyo ca hoti abhāvita-citto ca?|| ||</p>

					<p class="f4">Idha Aggivessana sutavato ariya-sāvakassa uppajjati sukhā vedanā.|| ||</p>

					<p class="f4">So sukhāya vedanāya phuṭṭho samāno no sukhasārāgī hoti,||<br />
					na sukhasārāgitaɱ āpajjati||<br />
					tassa sā sukhā vedanā nirujjhati.|| ||</p>

					<p class="f4">Sukhāya vedanāya nirodhā uppajjati dukkhā vedanā.|| ||</p>

					<p class="f4">So dukkhāya vedanāya phuṭṭho samāno||<br />
					na socati||<br />
					na kilamati||<br />
					na paridevati||<br />
					na urattāḷiɱ kandati,||<br />
					na sammohaɱ āpajjati.|| ||</p>

					<p class="f4">Tassa kho esā Aggivessana uppannā pi sukhā vedanā cittaɱ na pariyādāya tiṭṭhati bhāvitattā kāyassa.|| ||</p>

					<p class="f4">Uppannā pi dukkhā vedanā cittaɱ na pariyādāya tiṭṭhati bhāvitattā cittassa.|| ||</p>

					<p class="f4">Yassa kassaci Aggivessana evaɱ ubhatopakkhaɱ uppannā pi sukhā vedanā <a id="pg240"><span class="f2 g"><b>[240]</b></span></a> cittaɱ na pariyādāya tiṭṭhati bhāvitattā kāyassa,||<br />
					uppannā pi dukkhā vedanā cittaɱ na pariyādāya tiṭṭhati bhāvitattā cittassa.|| ||</p>

					<p class="f4">Evaɱ kho Aggivessana bhāvitakāyo ca hoti bhāvita-citto cā" ti.|| ||</p>

					<p class="f4">9. "Evaɱ pasanno ahaɱ bhoto Gotamassa:||<br />
					bhavaɱ hi Gotamo bhāvita-kāyo ca bhāvita-citto cā" ti.|| ||</p>

					<p class="f4">"Addhā kho te ayaɱ Aggivessana āsajja upanīya vācā bhāsitā.|| ||</p>

					<p class="f4">Api ca te ahaɱ vyākarissāmi:|| ||</p>

					<p class="f4">Yato kho ahaɱ Aggivessana kesa-massuɱ ohāretvā kāsāyāni vatthāni acchādetvā agārasmā anagāriyaɱ pabba-jito,||<br />
					taɱ vata me uppannā vā sukhā vedanā cittaɱ pariyādāya ṭhassati,||<br />
					uppannā vā dukkhā vedanā cittaɱ pariyādāya ṭhassatīti n'etaɱ kho ṭhānaɱ vijjatī" ti.|| ||</p>

					<p class="f4">"Na ha nūna bhoto Gotamassa uppajjati tathā-rūpā sukhā vedanā yathā-rūpā uppannā sukhā vedanā cittaɱ pariyādāya tiṭheyya,||<br />
					na ha nūna bhoto Gotamassa uppajjati tathā-rūpā dukkhā vedanā,||<br />
					yathā-rūpā uppannā dukkhā vedanā cittaɱ pariyādāya tiṭṭheyyā" ti?|| ||</p>

					<p class="f4">"Kiɱ hi no siyā Aggivessana?|| ||</p>

					<p class="f4">10. Idha me Aggivessana pubbe va sambodhā anabhi-sambuddhassa bodhisattass'eva sato etad ahosi:|| ||</p>

					<p class="f4">'Sambādho gharāvāso rajo-patho,||<br />
					abbhokāso pabbajjā||<br />
					na'y'daɱ sukaraɱ agāraɱ ajjhāvasatā ekanta-paripuṇṇaɱ ekanta-parisuddhaɱ saɱkha-likhitaɱ Brahma-cariyaɱ carituɱ.|| ||</p>

					<p class="f4">Yan'nūnāhaɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajeyyan' ti.|| ||</p>

					<p class="f4">So kho ahaɱ Aggivessana aparena samayena daharova samāno susu kāḷakeso bhaddena yobbanena samannāgato paṭhamena vayasā,||<br />
					akāmakānaɱ mātā-pitunnaɱ assumukhānaɱ rudantānaɱ,||<br />
					kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajiɱ.|| ||</p>

					<p class="f4">So evaɱ pabba-jito samāno kiɱkusalagavesī anuttaraɱ santivarapadaɱ pariyesamāno yena Āḷāro Kālāmo ten'upasankamiɱ,||<br />
					upasankamitvā Āḷāraɱ Kālāmaɱ etad avocaɱ:|| ||</p>

					<p class="f4">'Icchām'ahaɱ āvuso Kālāma imasmiɱ Dhamma-Vinaye Brahma-cariyaɱ caritun' ti.|| ||</p>

					<p class="f4">Evaɱ vutte Aggivessana Āḷāro Kālāmo maɱ etad avoca:|| ||</p>

					<p class="f4">'Viharat'āyasmā, tādiso ayaɱ dhammo yattha viññū puriso nacirass'eva sakaɱ ācariyakaɱ sayaɱ abhiññā sacchi-katvā upasampajja vihareyyā' ti.|| ||</p>

					<p class="f4">So kho ahaɱ Aggivessana nacirass'eva khippam'eva taɱ dhammaɱ pariyāpuṇiɱ.|| ||</p>

					<p class="f4">So kho ahaɱ Aggivessana tāvataken'eva oṭṭhapahatamattena lapita-lāpana-mattena ñāṇa-vādañ ca vadāmi theravādañ ca,||<br />
					jānāmi passāmīti ca paṭijānāmi ahañ c'eva aññe ca.|| ||</p>

					<p class="f4">Tassa mayhaɱ Aggivessana etad ahosi:|| ||</p>

					<p class="f4">'Na kho Āḷāro Kālāmo imaɱ dhammaɱ kevalaɱ saddhā-mattakena:||<br />
					sayaɱ abhiññā sacchi-katvā upasampajja viharāmīti pavedeti||<br />
					addhā Āḷāro Kālāmo imaɱ dhammaɱ jānaɱ passaɱ viharatī' ti.|| ||</p>

					<p class="f4">Atha khvāhaɱ Aggivessana yena Āḷāro Kālāmo ten'upasankamiɱ.|| ||</p>

					<p class="f4">Upasaŋkamitvā Āḷāraɱ Kālāmaɱ etad avoca:|| ||</p>

					<p class="f4">'Kittāvatā no āvuso Kālāma imaɱ dhammaɱ sayaɱ abhiññā sacchi-katvā upasampajja pavedesī' ti?|| ||</p>

					<p class="f4">Evaɱ vutte Aggivessana Āḷāro Kālāmo Ākiñcaññ'āyatanaɱ pavedesi.||<br />
					|| ||</p>

					<p class="f4">Tassa mayhaɱ Aggivessana etad ahosi:|| ||</p>

					<p class="f4">'Na kho Āḷārass'eva Kālāmassa atthi saddhā,||<br />
					mayham p'atthi saddhā,||<br />
					na kho Āḷārass'eva Kālāmassa atthi viriyaɱ,||<br />
					mayham p'atthi viriyaɱ,||<br />
					na kho Āḷārass'eva Kālāmassa atthi sati,||<br />
					mayham p'atthi sati,.|| ||</p>

					<p class="f4">Na kho Āḷārass'eva Kālāmassa atthi samādhi,||<br />
					mayham p'atthi samādhi.|| ||</p>

					<p class="f4">Na kho Āḷārass'eva Kālāmassa atthi paññā,||<br />
					mayham p'atthi paññā.|| ||</p>

					<p class="f4">Yan'nūnāhaɱ yaɱ dhammaɱ Āḷāro Kālāmo:|| ||</p>

					<p class="f4">'Sayaɱ abhiññā sacchi-katvā upasampajja viharāmīti pavedeti tassa Dhammassa sacchi-kiriyāya padaheyyan' ti.|| ||</p>

					<p class="f4">So kho ahaɱ Aggivessana nacirass'eva khippam'eva taɱ dhammaɱ sayaɱ abhiññā sacchi-katvā upasampajja vihāsiɱ.|| ||</p>

					<p class="f4">Atha khvāhaɱ Aggivessana yena Āḷāro Kālāmo ten'upasankamiɱ.|| ||</p>

					<p class="f4">Upasaŋkamitvā Āḷāraɱ Kālāmaɱ etad avocaɱ:|| ||</p>

					<p class="f4">'Ettāvatā no āvuso Kālāma imaɱ dhammaɱ sayaɱ abhiññā sacchi-katvā upasampajja pavedesī' ti.|| ||</p>

					<p class="f4">'Ettāvatā kho ahaɱ āvuso imaɱ dhammaɱ sayaɱ abhiññā sacchi-katvā upasampajja pavedemī' ti.|| ||</p>

					<p class="f4">Aham pi kho āvuso ettāvatā imaɱ dhammaɱ sayaɱ abhiññā sacchi-katvā upasampajja viharāmīti.|| ||</p>

					<p class="f4">Lābhā no āvuso,||<br />
					su-laddhaɱ no āvuso,||<br />
					ye mayaɱ āyasmantaɱ tādisaɱ sabrahma-cāriɱ passāma.|| ||</p>

					<p class="f4">Iti yāhaɱ dhammaɱ sayaɱ abhiññā sacchi-katvā upasampajja pavedemi,||<br />
					taɱ tvaɱ dhammaɱ sayaɱ abhiññā sacchi-katvā upasampajja viharasi.|| ||</p>

					<p class="f4">Yaɱ tvaɱ dhammaɱ sayaɱ abhiññā sacchi-katvā upasampajja viharasi,||<br />
					tam ahaɱ dhammaɱ sayaɱ abhiññā sacchi-katvā upasampajja pavedemi.|| ||</p>

					<p class="f4">Iti yāhaɱ dhammaɱ jānāmi,||<br />
					taɱ tvaɱ dhammaɱ jānāsi.|| ||</p>

					<p class="f4">Yaɱ tvaɱ dhammaɱ jānāsi,||<br />
					tam ahaɱ dhammaɱ jānāmi.|| ||</p>

					<p class="f4">Iti yādiso ahaɱ,||<br />
					tādiso tvaɱ.|| ||</p>

					<p class="f4">Yādiso tvaɱ,||<br />
					tādiso ahaɱ.|| ||</p>

					<p class="f4">Ehi dāni āvuso,||<br />
					ubho va santā imaɱ gaṇaɱ pariharāmā' ti.|| ||</p>

					<p class="f4">Iti kho Aggivessana Āḷāro Kālāmo ācariyo me samāno antevāsiɱ maɱ samānaɱ attano samasamaɱ ṭhapesi,||<br />
					uḷārāya ca maɱ pūjāya pūjesi.|| ||</p>

					<p class="f4">Tassa mayhaɱ Aggivessana etad ahosi:|| ||</p>

					<p class="f4">'Nāyaɱ dhammo nibbidāya na virāgāya na nirodhāya na upasamāya na abhiññāya na sambodhāya na nibbānāya saŋvattati,||<br />
					yāva-d-eva Ākiñcaññ'āyatanūpapattiyā' ti.|| ||</p>

					<p class="f4">So kho ahaɱ Aggivessana taɱ dhammaɱ analaɱkaritvā tasmā dhammā nibbijja apakkamiɱ.|| ||</p>

					<p class="f4">So kho ahaɱ Aggivessana kiɱ kusalagavesī anuttaraɱ santivarapadaɱ pariyesamāno yena Uddako Rāmaputto ten'upasankamiɱ.|| ||</p>

					<p class="f4">Upasaŋkamitvā Uddakaɱ Rāmaputtaɱ etad avocaɱ:|| ||</p>

					<p class="f4">'Icchām'ahaɱ āvuso imasmiɱ Dhamma-Vinaye Brahma-cariyaɱ caritun' ti.|| ||</p>

					<p class="f4">Evaɱ vutte Aggivessana Uddako Rāmaputto maɱ etad avoca:|| ||</p>

					<p class="f4">'Viharat'āyasmā, tādiso ayaɱ dhammo yattha viññū puriso nacirass'eva sakaɱ ācariyakaɱ sayaɱ abhiññā sacchi-katvā upasampajja vihareyyā' ti.|| ||</p>

					<p class="f4">So kho ahaɱ Aggivessana nacirass'eva khippam'eva taɱ dhammaɱ pariyāpuṇiɱ.|| ||</p>

					<p class="f4">So kho ahaɱ Aggivessana tāvataken'eva oṭṭhapahatamattena lapita-lāpana-mattena ñāṇa-vādañ ca vadāmi theravādañ ca||<br />
					'jānāmi, passāmī' ti ca paṭijānāmi ahañ c'eva aññe ca.|| ||</p>

					<p class="f4">Tassa mayhaɱ Aggivessana etad ahosi:|| ||</p>

					<p class="f4">'Na kho Rāmo imaɱ dhammaɱ kevalaɱ saddhā-mattakena:||<br />
					sayaɱ abhiññā sacchi-katvā upasampajja viharāmīti pavedesi,||<br />
					addhā Rāmo imaɱ dhammaɱ jānaɱ passaɱ vihāsīti.|| ||</p>

					<p class="f4">Atha khvāhaɱ Aggivessana yena Uddako Rāmaputto ten'upasankamiɱ.|| ||</p>

					<p class="f4">Upasaŋkamitvā Uddakaɱ Rāmaputtaɱ etad avocaɱ:|| ||</p>

					<p class="f4">'Kittāvatā no āvuso Rāmo imaɱ dhammaɱ sayaɱ abhiññā sacchi-katvā upasampajja pavedesī' ti?|| ||</p>

					<p class="f4">Evaɱ vutte Aggivessana Uddako Rāmaputto N'eva-saññā-nā-saññ'āyatanaɱ pavedesi.|| ||</p>

					<p class="f4">Tassa mayhaɱ Aggivessana etad ahosi:|| ||</p>

					<p class="f4">'Na kho Rāmass'eva ahosi saddhā,||<br />
					mayham p'atthi saddhā.|| ||</p>

					<p class="f4">Na kho Rāmass'eva ahosi viriyaɱ,||<br />
					mayham p'atthi viriyaɱ.|| ||</p>

					<p class="f4">Na kho Rāmass'eva ahosi sati,||<br />
					mayham p'atthi sati.|| ||</p>

					<p class="f4">Na kho Rāmass'eva ahosi samādhi,||<br />
					mayham p'atthi samādhi.|| ||</p>

					<p class="f4">Na kho Rāmass'eva ahosi paññā,||<br />
					mayham p'atthi paññā.|| ||</p>

					<p class="f4">Yan'nūnāhaɱ yaɱ dhammaɱ Rāmo:||<br />
					sayaɱ abhiññā sacchi-katvā upasampajja viharāmīti pavedesi,||<br />
					tassa Dhammassa sacchi-kiriyāya padaheyyan" ti.|| ||</p>

					<p class="f4">So kho ahaɱ Aggivessana nacirass'eva khippam'eva taɱ dhammaɱ sayaɱ abhiññā sacchi-katvā upasampajja vihāsiɱ.|| ||</p>

					<p class="f4">Atha khvāhaɱ Aggivessana yena Uddako Rāmaputto ten'upasankamiɱ.|| ||</p>

					<p class="f4">Upasaŋkamitvā Uddakaɱ Rāmaputtaɱ etad avocaɱ:|| ||</p>

					<p class="f4">'Ettāvatā no āvuso Rāmo imaɱ dhammaɱ sayaɱ abhiññā sacchi-katvā upasampajja pavedesī' ti?|| ||</p>

					<p class="f4">'Ettāvatā kho Rāmo āvuso imaɱ dhammaɱ sayaɱ abhiññā sacchi-katvā upasampajja pavedesī' ti.|| ||</p>

					<p class="f4">'Aham pi kho āvuso ettāvatā imaɱ dhammaɱ sayaɱ abhiññā sacchi-katvā upasampajja viharāmīti.|| ||</p>

					<p class="f4">Lābhā no āvuso,||<br />
					su-laddhaɱ no āvuso,||<br />
					ye mayaɱ āyasmantaɱ tādisaɱ sabrahma-cāriɱ passāma.|| ||</p>

					<p class="f4">Iti yaɱ dhammaɱ Rāmo sayaɱ abhiññā sacchi-katvā upasampajja pavedesi,||<br />
					taɱ tvaɱ dhammaɱ sayaɱ abhiññā sacchi-katvā upasampajja viharasi.|| ||</p>

					<p class="f4">Yaɱ tvaɱ dhammaɱ sayaɱ abhiññā sacchi-katvā upasampajja viharasi,||<br />
					taɱ dhammaɱ Rāmo sayaɱ abhiññā sacchi-katvā upasampajja pavedesi.|| ||</p>

					<p class="f4">Iti yaɱ dhammaɱ Rāmo aññāsi,||<br />
					taɱ tvaɱ dhammaɱ jānāsi||<br />
					yaɱ tvaɱ dhammaɱ jānāsi||<br />
					taɱ dhammaɱ Rāmo aññāsi.|| ||</p>

					<p class="f4">Iti yādiso Rāmo ahosi,||<br />
					tādiso tvaɱ,||<br />
					yādiso tvaɱ,||<br />
					tādiso Rāmo ahosi.|| ||</p>

					<p class="f4">Ehi dāni āvuso,||<br />
					tvaɱ imaɱ gaṇaɱ pariharā' ti.</p>

					<p class="f4">Iti kho Aggivessana Uddako Rāmaputto sabrahma-cārī me samāno ācariyaṭṭhāne va maɱ ṭhapesi||<br />
					uḷārāya ca maɱ pūjāya pūjesi.|| ||</p>

					<p class="f4">Tassa mayhaɱ Aggivessana etad ahosi:|| ||</p>

					<p class="f4">'Nāyaɱ dhammo nibbidāya na virāgāya na nirodhāya na nibbānāya saŋvattati,||<br />
					yāva-d-eva N'eva-saññā-nāsaññāyatanūpapattiyā' ti.|| ||</p>

					<p class="f4">So kho ahaɱ Aggivessana taɱ dhammaɱ analaɱkaritvā tasmā dhammā nibbijja apakkamiɱ.|| ||</p>

					<p class="f4">So kho ahaɱ Aggivessana kiɱkusalagavesī anuttaraɱ santivarapadaɱ pariyesamāno Magadhesu anupubbena cārikaɱ cara-māno yena Uruvelā senānigamo tad'avasariɱ.|| ||</p>

					<p class="f4">Tatth'addasaɱ rāmaṇīyaɱ bhūmibhāgaɱ,||<br />
					pāsādikañ ca vana-saṇḍaɱ,||<br />
					nadiñ ca sandantiɱ setakaɱ supatitthaɱ rāmaṇīyaɱ,||<br />
					samantā ca gocaragāmaɱ.|| ||</p>

					<p class="f4">Tassa mayhaɱ Aggivessana etad ahosi:|| ||</p>

					<p class="f4">'Rāmaṇīyo vata bhūmibhāgo pāsādiko ca vana-saṇḍo,||<br />
					nadī ca sandati setakā supatitthā rāmaṇīyā,||<br />
					samantā ca gocaragāmo;||<br />
					alaɱ vat'idaɱ kula-puttassa padhān'atthikassa padhānāyā" ti.|| ||</p>

					<p class="f4">So kho ahaɱ Aggivessana tatth'eva nisīdiɱ alam'idaɱ padhānāyāti.|| ||</p>

					<p class="f4">23. Api'ssu maɱ Aggivessana tisso upamā paṭibhaɱsu anacchariyā pubbe a-s-sutapubbā:|| ||</p>

					<p class="f4">Seyyathā pi Aggivessana allaɱ kaṭṭhaɱ sasnehaɱ udake nikkhittaɱ,||<br />
					atha puriso āgaccheyya uttarāraṇiɱ ādāya:|| ||</p>

					<p class="f4">'Aggiɱ abhinibbattessāmi,||<br />
					tejo pātu-karissāmī' ti.|| ||</p>

					<p class="f4">Taɱ kiɱ maññasi Aggivessana?|| ||</p>

					<p class="f4">Api nu so puriso amuɱ allaɱ kaṭṭhaɱ sasnehaɱ udake nikkhittaɱ uttarāraṇiɱ ādāya abhimanthento aggiɱ abhinibbatteyya,||<br />
					tejo pātu kareyyā" ti?|| ||</p>

					<p class="f4">"No h'idaɱ bho Gotama.|| ||</p>

					<p class="f4">Taɱ kissa hetu?|| ||</p>

					<p class="f4">Aduɱ hi bho Gotama allaɱ kaṭṭhaɱ sasnehaɱ.|| ||</p>

					<p class="f4">Tañ ca pana <a id="pg241"><span class="f2 g"><b>[241]</b></span></a> udake nikkhittaɱ.|| ||</p>

					<p class="f4">Yāvad eva ca pana so puriso kilamathassa vighātassa bhāgī assā" ti.|| ||</p>

					<p class="f4">"Evam eva kho Aggivessana ye hi keci samaṇā vā brāhmaṇā vā kāyena c'eva kāmehi avūpakaṭṭhā viharanti,||<br />
					yo ca n'esaɱ kāmesu kāma-c-chando kāmasneho kāmamucchā kāmapipāsā kāma pariḷāho,||<br />
					so ca ajjhattaɱ na suppahīno hoti na suppaṭippassaddho.|| ||</p>

					<p class="f4">Opakkamikā ce pi te bhonto samaṇa-brāhmaṇā dukkhā tippā kaṭukā vedanā vediyanti,||<br />
					Abhabbā va te ñāṇāya dassanāya anuttarāya sambodhāya.|| ||</p>

					<p class="f4">No ce pi te bhonto samaṇa-brāhmaṇā opakkamikā dukkhā tippā kaṭukā vedanā vediyanti,||<br />
					abhabbā va te ñāṇāya dassanāya anuttarāya sambodhāya.|| ||</p>

					<p class="f4">Ayaɱ kho maɱ Aggivessana paṭhamā upamā paṭibhāsi anacchariyā pubbe a-s-sutapubbā.|| ||</p>

					<p class="f4">24. Aparā pi kho maɱ Aggivessana dutiyā upamaɱ paṭibhāsi anacchariyā pubbe a-s-sutapubbā:|| ||</p>

					<p class="f4">Seyyathā pi Aggivessana allaɱ kaṭṭhaɱ sasnehaɱ ārakā udakā thale nikkhittaɱ,||<br />
					atha puriso āgaccheyya uttarāraṇiɱ ādāya:|| ||</p>

					<p class="f4">'Aggiɱ abhinibbattessāmi,||<br />
					tejo pātu karissāmī' ti.|| ||</p>

					<p class="f4">Taɱ kiɱ maññasi Aggivessana?|| ||</p>

					<p class="f4">Api nu so puriso amuɱ allaɱ kaṭṭhaɱ sasnehaɱ ārakā udakā thale nikkhittaɱ uttarāraṇiɱ ādāya abhimanthento aggiɱ abhinibbatteyya,||<br />
					tejo pātu kareyyā" ti?|| ||</p>

					<p class="f4">"No h'idaɱ bho Gotama.|| ||</p>

					<p class="f4">Taɱ kissa hetu?|| ||</p>

					<p class="f4">Aduɱ hi bho Gotama allaɱ kaṭṭhaɱ sasnehaɱ,||<br />
					kiñ cāpi ārakā udakā thale nikkhittaɱ,||<br />
					yāva-d-eva ca pana so puriso kilamathassa vighātassa bhāgī assā" ti.|| ||</p>

					<p class="f4">"Evam eva kho Aggivessana ye hi keci samaṇā vā brāhmaṇā vā kāyena c'eva kāmehi avūpakaṭṭhā viharanti,||<br />
					yo ca n'esaɱ kāmesu kāma-c-chando kāmasneho kāmamucchā kāmapipāsā kāma-pariḷāho so ca ajjhattaɱ na suppahīno hoti na suppaṭippassaddho.|| ||</p>

					<p class="f4">Opakkamikā ce pi te bhonto samaṇa-brāhmaṇā dukkhā tippā kaṭukā vedanā vediyanti||<br />
					abhabbā va te ñāṇāya dassanāya anuttarāya sambodhāya.|| ||</p>

					<p class="f4">No ce pi te bhonto samaṇa-brāhmaṇā opakkamikā dukkhā tippā kaṭukā vedanā vediyanti,||<br />
					abhabbā va te ñāṇāya dassanāya anuttarāya sambodhāya.|| ||</p>

					<p class="f4">Ayaɱ kho maɱ Aggivessana dutiyā upamā paṭibhāsi anacchariyā pubbe a-s-sutapubbā.|| ||</p>

					<p class="f4">25. Aparā pi kho maɱ Aggivessana tatiyā upamā paṭibhāsi <a id="pg242"><span class="f2 g"><b>[242]</b></span></a> anacchariyā pubbe a-s-sutapubbā:|| ||</p>

					<p class="f4">Seyyathā pi Aggivessana sukkhaɱ kaṭṭhaɱ koḷāpaɱ ārakā udakā thale nikkhittaɱ,||<br />
					atha puriso āgaccheyya uttarāraṇiɱ ādāya:|| ||</p>

					<p class="f4">'Aggiɱ abhinibbattessāmi,||<br />
					tejo pātu karissāmī' ti.|| ||</p>

					<p class="f4">Taɱ kiɱ maññasi Aggivessana?|| ||</p>

					<p class="f4">Api nu so puriso amuɱ sukkhaɱ kaṭṭhaɱ koḷāpaɱ ārakā udakā thale nikkhittaɱ uttarāraṇiɱ ādāya abhimanthento aggiɱ abhinibbatteyya,||<br />
					tejo pātu kareyyā" ti?|| ||</p>

					<p class="f4">"Evaɱ bho Gotama.|| ||</p>

					<p class="f4">Taɱ kissa hetu?|| ||</p>

					<p class="f4">Aduɱ hi bho Gotama sukkhaɱ kaṭṭhaɱ koḷāpaɱ,||<br />
					tañ ca pana ārakā udakā thale nikkhittan" ti.|| ||</p>

					<p class="f4">"Evam eva kho Aggivessana ye hi keci samaṇā vā brāhmaṇā vā kāyena c'eva kāmehi vūpakaṭṭhā viharanti,||<br />
					yo ca n'esaɱ kāmesu||<br />
					kāma-c-chando||<br />
					kāmasneho||<br />
					kāma-mucchā||<br />
					kāma-pipāsā||<br />
					kāma pariḷāho,||<br />
					so ca ajjhattaɱ suppahīno hoti suppaṭippassaddho.|| ||</p>

					<p class="f4">Opakkamikā ce pi te bhonto samaṇa-brāhmaṇā dukkhā tippā kaṭukā vedanā vediyanti||<br />
					bhabbā va te ñāṇāya dassanāya anuttarāya sambodhāya||<br />
					no ce pi te bhonto samaṇa-brāhmaṇā opakkamikā dukkhā tippā kaṭukā vedanā vediyanti,||<br />
					bhabbā va te ñāṇāya dassanāya anuttarāya sambodhāya.|| ||</p>

					<p class="f4">Ayaɱ kho maɱ Aggivessana tatiyā upamā paṭibhāsi anacchariyā pubbe a-s-sutapubbā.|| ||</p>

					<p class="f4">Imā kho maɱ Aggivessana tisso upamā paṭibhaɱsu anacchariyā pubbe a-s-sutapubbā.|| ||</p>

					<p class="f4">26. Tassa mayhaɱ Aggivessana etad ahosi:|| ||</p>

					<p class="f4">'Yan nūnāhaɱ dantehi danta-m-ādhāya jivhāya tāluɱ āhacca cetasā cittaɱ abhiniggaṇheyyaɱ abhinippīḷeyyaɱ abhisantāpeyyan' ti?|| ||</p>

					<p class="f4">So kho ahaɱ Aggivessana dantehi danta-m-ādhāya jivhāya tāluɱ āhacca cetasā cittaɱ abhiniggaṇhāmi abhinippīḷemi abhisantāpemi.|| ||</p>

					<p class="f4">Tassa mayhaɱ Aggivessana dantehi danta-m-ādhāya jivhāya tāluɱ āhacca cetasā cittaɱ abhiniggaṇhayato abhinippīḷayato abhisantāpayato kacchehi sedā muccanti.|| ||</p>

					<p class="f4">Seyyathā pi Aggivessana balavā puriso dubbalataraɱ purisaɱ sīse vā gahetvā khandhe vā gahetvā abhiniggaṇheyya abhinippīḷeyya abhisantāpeyya,||<br />
					evam eva kho me Aggivessana dantehi danta-m-ādhāya jivhāya tāluɱ āhacca cetasā cittaɱ abhiniggaṇhayato abhinippīḷayato abhisantāpayato kacchehi sedā muccanti.|| ||</p>

					<p class="f4">Āraddhaɱ kho pana me Aggivessana viriyaɱ hoti asallīnaɱ||<br />
					upaṭṭhitā sati asammuṭṭhā,||<br />
					sāraddho ca pana me <a id="pg243"><span class="f2 g"><b>[243]</b></span></a> kāyo hoti appaṭi-p-passaddho ten'eva dukkhappadhānena padhānābhitunnassa sato.|| ||</p>

					<p class="f4">Eva-rūpā pi kho me Aggivessana uppannā dukkhā vedanā cittaɱ na paridāya tiṭṭha" ti.</p>

					<p class="f4">27. Tassa mayhaɱ Aggivessana etad ahosi:|| ||</p>

					<p class="f4">'Yan nūnāhaɱ appāṇakaɱ jhānaɱ jhāyeyyan' ti?|| ||</p>

					<p class="f4">"So kho ahaɱ Aggivessana mukhato ca nāsato ca assāsapassāse uparundhiɱ.|| ||</p>

					<p class="f4">Tassa mayhaɱ Aggivessana mukhato ca nāsato ca assāsapassāsesu uparuddhesu kaṇṇasotehi vātānaɱ ni-k-khamantānaɱ adhimatto saddo hoti.|| ||</p>

					<p class="f4">Seyyathā pi nāma kammāragaggariyā dhamamānāya adhimatto saddo hoti,||<br />
					evam eva kho me Aggivessana mukhato ca nāsato ca assāsapassāsesu uparuddhesu kaṇṇasotehi vātānaɱ ni-k-khamantānaɱ adhimatto saddo hoti.|| ||</p>

					<p class="f4">Āraddhaɱ kho pana me Aggivessana viriyaɱ hoti asallīnaɱ,||<br />
					upaṭṭhitā sati asammuṭṭhā,||<br />
					sāraddho ca pana me kāyo hoti appaṭi-p-passaddho ten'eva dukkhappadhānena padhānābhitunnassa sato.|| ||</p>

					<p class="f4">Eva-rūpā pi kho me Aggivessana uppannā dukkhā vedanā cittaɱ na pariyādāya tiṭṭha" ti.|| ||</p>

					<p class="f4">28. Tassa mayhaɱ Aggivessana etad ahosi:|| ||</p>

					<p class="f4">'Yan nūnāhaɱ appāṇakaɱ yeva jhānaɱ jhāyeyyan' ti?|| ||</p>

					<p class="f4">So kho ahaɱ Aggivessana mukhato ca nāsato ca kaṇṇato ca assāsapassāse uparundhiɱ.|| ||</p>

					<p class="f4">Tassa mayhaɱ Aggivessana mukhato ca nāsato ca kaṇṇato ca assāsapassāsesu uparuddhesu adhimattā vātā muddhānaɱ ūhananti.|| ||</p>

					<p class="f4">Seyyathā pi Aggivessana balavā puriso tiṇhena sikharena muddhāni abhimantheyya,||<br />
					evam eva kho me Aggivessana mukhato ca nāsato ca kaṇṇato ca assāsapassāsesu uparuddhesu adhimattā vātā muddhānaɱ ūhananti.|| ||</p>

					<p class="f4">Āraddhaɱ kho pana me Aggivessana viriyaɱ hoti asallīnaɱ,||<br />
					upaṭṭhitā sati asammuṭṭhā,||<br />
					sāraddho ca pana me kāyo hoti appaṭi-p-passaddho tene ca dukkhappadhānena padhānābhitunnassa sato.|| ||</p>

					<p class="f4">Eva-rūpā pi kho me Aggivessana uppannā dukkhā vedanā cittaɱ na pariyādāya tiṭṭhati.|| ||</p>

					<p class="f4">29. Tassa mayhaɱ Aggivessana etad ahosi:|| ||</p>

					<p class="f4">'Yan nūnāhaɱ appāṇakaɱ yeva jhānaɱ jhāyeyyan' ti?|| ||</p>

					<p class="f4">So kho ahaɱ Aggivessana mukhato ca nāsato ca kaṇṇato ca assāsapassāse uparundhiɱ.|| ||</p>

					<p class="f4">Tassa mayhaɱ Aggivessana mukhato ca nāsato ca kaṇṇato ca assāsapassāsesu uparuddhesu adhimattā sīse sīsavedanā honti.|| ||</p>

					<p class="f4">Seyyathā pi Aggivessana balavā puriso <a id="pg244"><span class="f2 g"><b>[244]</b></span></a> daḷhena varattakabaṇḍhanena sīse sīsaveṭhaɱ dadeyya,||<br />
					evam eva kho me Aggivessana mukhato ca nāsato ca kaṇṇato ca assāsapassāsesu uparuddhesu adhimattā sīse sīsavedanā honti.|| ||</p>

					<p class="f4">Āraddhaɱ kho pana me Aggivessana viriyaɱ hoti asallīnaɱ,||<br />
					upaṭṭhitā sati asammuṭṭhā,||<br />
					sāraddho ca pana me kāyo hoti appaṭi-p-passaddho tene ca dukkhappadhānena padhānābhitunnassa sato.|| ||</p>

					<p class="f4">Eva-rūpā pi kho me Aggivessana uppannā dukkhā vedanā cittaɱ na pariyādāya tiṭṭhati.|| ||</p>

					<p class="f4">30. Tassa mayhaɱ Aggivessana etad ahosi:|| ||</p>

					<p class="f4">'Yan nūnāhaɱ appāṇakaɱ yeva jhānaɱ jhāyeyyan' ti?|| ||</p>

					<p class="f4">So kho ahaɱ Aggivessana mukhato ca nāsato ca kaṇṇato ca assāsapassāse uparundhiɱ.|| ||</p>

					<p class="f4">Tassa mayhaɱ Aggivessana mukhato ca nāsato ca kaṇṇato ca assāsapassāsesu uparuddhesu adhimattā vātā kucchiɱ parikantanti.|| ||</p>

					<p class="f4">Seyyathā pi Aggivessana dakkho goghātako vā go-ghātakantevāsī vā tiṇhena govikantanena kucchiɱ parikanteyya,||<br />
					evam eva kho me Aggivessana mukhato ca nāsato ca kaṇṇato ca assāsapassāsesu uparuddhesu adhimattā vātā kucchiɱ parikantanti.|| ||</p>

					<p class="f4">Āraddhaɱ kho pana me Aggivessana viriyaɱ hoti asallīnaɱ,||<br />
					upaṭṭhitā sati asammuṭṭhā,||<br />
					sāraddho ca pana me kāyo hoti appaṭi-p-passaddho ten'eva dukkhappadhānena padhānābhitunnassa sato.|| ||</p>

					<p class="f4">Eva-rūpā pi kho me Aggivessana uppannā dukkhā vedanā cittaɱ na pariyādāya tiṭṭhati.|| ||</p>

					<p class="f4">31. Tassa mayhaɱ Aggivessana etad ahosi:|| ||</p>

					<p class="f4">'Yan nūnāhaɱ appāṇakaɱ yeva jhānaɱ jhāyeyyan' ti?|| ||</p>

					<p class="f4">So kho ahaɱ Aggivessana mukhato ca nāsato ca kaṇṇato ca assāsapassāse uparundhiɱ.|| ||</p>

					<p class="f4">Tassa mayhaɱ Aggivessana mukhato ca nāsato ca kaṇṇato ca assāsapassāsesu uparuddhesu adhimatto kāyasmiɱ ḍāho hoti.|| ||</p>

					<p class="f4">Seyyathā pi Aggivessana,||<br />
					dve balavanto purisā dubbalataraɱ purisaɱ nānā bāhāsu gahetvā aŋg'ārakāsuyā santāpeyyuɱ samparitāpeyyuɱ.|| ||</p>

					<p class="f4">Evam eva kho me Aggivessana mukhato ca nāsato ca kaṇṇato ca assāsapassāsesu uparuddhesu adhimatto kāyasmiɱ ḍāho hoti.|| ||</p>

					<p class="f4">Āraddhaɱ kho pana me Aggivessana viriyaɱ hoti asallīnaɱ,||<br />
					upaṭṭhitā sati asammuṭṭhā,||<br />
					sāraddho ca pana me kāyo hoti appaṭi-p-passaddho tene va dukkhappadhānena padhānābhitunnassa sato.|| ||</p>

					<p class="f4">Eva-rūpāpi kho me Aggivessana uppannā dukkhā vedanā cittaɱ na pariyādāya tiṭṭhati.|| ||</p>

					<p class="f4">Api'ssu maɱ Aggivessana <a id="pg245"><span class="f2 g"><b>[245]</b></span></a> devatā disvā evam āhaɱsu:|| ||</p>

					<p class="f4">'Kālakato Samaṇo Gotamo' ti.|| ||</p>

					<p class="f4">Ekaccā devatā evam āhaɱsu:|| ||</p>

					<p class="f4">'Na kāla-kato Samaṇo Gotamo,||<br />
					api ca kālaɱ karotī' ti.|| ||</p>

					<p class="f4">Ekaccā devatā evam āhaɱsu:|| ||</p>

					<p class="f4">'Na kāla-kato Samaṇo Gotamo,||<br />
					na pi kālaɱ karoti.|| ||</p>

					<p class="f4">Arahaɱ Samaṇo Gotamo.|| ||</p>

					<p class="f4">Vihāro tv'eve so arahato eva-rūpo hotī' ti.|| ||</p>

					<p class="f4">32. Tassa mayhaɱ Aggivessana etad ahosi:|| ||</p>

					<p class="f4">'Yan nūnāhaɱ sabbaso āhārūpacchedāya paṭipajjeyyan' ti.|| ||</p>

					<p class="f4">Atha kho maɱ Aggivessana devatā upasankamitvā etad avocuɱ:</p>

					<p class="f4">'Mā kho tvaɱ mārisa sabbaso āhārūpacchedāya paṭipajji,||<br />
					sace kho tvaɱ mārisa sabbaso āhārūpacchedāya paṭipajjissasi,||<br />
					tassa te mayaɱ dibbaɱ ojaɱ lomakūpehi ajjhohāressāma,||<br />
					tāva tvaɱ yāpessasī' ti.|| ||</p>

					<p class="f4">Tassa mayhaɱ Aggivessana etad ahosi:|| ||</p>

					<p class="f4">'Ahañ c'eva kho pana sabbaso ajaddhukā paṭijāneyyaɱ,||<br />
					imā ca me devatā dibbaɱ ojaɱ lomakūpehi ajjhohāreyyuɱ,||<br />
					tāya c'āhaɱ yāpeyyaɱ,||<br />
					taɱ mama assa musā' ti.|| ||</p>

					<p class="f4">So kho ahaɱ Aggivessana tā devatā paccācikkhāmi,||<br />
					'Halan' ti vadāmi.|| ||</p>

					<p class="f4">33. Tassa mayhaɱ Aggivessana etad ahosi:|| ||</p>

					<p class="f4">'Yan nūnāhaɱ thokaɱ thokaɱ āhāraɱ āhāreyyaɱ pasataɱ pasataɱ -||<br />
					yadi vā muggayūsaɱ||<br />
					yadi vā kulatthayūsaɱ||<br />
					yadi vā kaḷāyayūsaɱ||<br />
					yadi vā hareṇukayūsan' ti?|| ||</p>

					<p class="f4">So kho ahaɱ Aggivessana thokaɱ thokaɱ āhāraɱ āhāresiɱ pasataɱ pasataɱ -||<br />
					yadi vā muggayūsaɱ||<br />
					yadi vā kulatthayūsaɱ||<br />
					yadi vā kaḷāyayūsaɱ||<br />
					yadi vā hareṇukayūsaɱ.|| ||</p>

					<p class="f4">Tassa mayhaɱ Aggivessana thokaɱ thokaɱ āhāraɱ āhārayato pasataɱ pasataɱ -||<br />
					yadi vā muggayūsaɱ||<br />
					yadi vā kulatthayūsaɱ||<br />
					yadi vā kaḷāyayūsaɱ||<br />
					yadi vā hareṇukayūsaɱ,||<br />
					adhimattakasimānaɱ patto kāyo hoti.|| ||</p>

					<p class="f4">Seyyathā pi nāma āsītikapabbāni vā kālāpabbāni vā,||<br />
					evam eva'ssu me aŋgapaccaŋgāni bhavanti tāy'ev'appāhāratāya.|| ||</p>

					<p class="f4">Seyyathā pi nāma oṭṭhapadaɱ,||<br />
					evam eva'ssu me ānisadaɱ hoti tāy'ev'appāhāratāya.|| ||</p>

					<p class="f4">Seyyathā pi nāma vaṭṭanāvaḷī,||<br />
					evam eva'ssu me piṭṭhikaṇṭako unnatāvanato hoti,||<br />
					tāy'ev'appāhāratāya.|| ||</p>

					<p class="f4">Seyyathā pi nāma jarasālāya gopānasiyo olugga-viluggā bhavanti,||<br />
					evam eva'ssu me phāsuḷiyo olugga-viluggā bhavanti tāy'ev'appāhāratāya.|| ||</p>

					<p class="f4">Seyyathā pi nāma gambhīre udapāne udakatārakā gambhīragatā okkhāyikā dissanti,||<br />
					evam eva'ssu me akkhikūpesu akkhitārakā gambhīragatā okkhāyikā dissanti tāy'ev'appāhāratāya.|| ||</p>

					<p class="f4">Seyyathā pi nāma titta- <a id="pg246"><span class="f2 g"><b>[246]</b></span></a> kālāpu āmakacchinno vāt'ātapena sampuṭito hoti sammilāto,||<br />
					evam eva'ssu me sīsacchavi sampuṭitā hoti sammilātā tāy'ev'appāhāratāya.|| ||</p>

					<p class="f4">34. So kho ahaɱ Aggivessana udaracchaviɱ parāmasissāmīti piṭṭhikaṇṭakaɱ yeva parigaṇhāmi,||<br />
					piṭṭhikaṇṭakaɱ parāmasissāmīti udaracchaviɱ yeva parigaṇhāmi .|| ||</p>

					<p class="f4">Yāva'ssu me Aggivessana udaracchavi piṭṭhikaṇṭakaɱ allīnā hoti tāy'ev'appāhāratāya.|| ||</p>

					<p class="f4">So kho ahaɱ Aggivessana:||<br />
					vaccaɱ vā muttaɱ vā karissāmīti tatth'eva avakujjo papatāmi tāy'ev'appāhāratāya.|| ||</p>

					<p class="f4">So kho ahaɱ Aggivessana imam eva kāyaɱ assāsento pāṇinā gattāni anumajjāmi.|| ||</p>

					<p class="f4">Tassa mayhaɱ Aggivessana pāṇinā gattāni anumajjato pūtimūlāni lo-māni kāyasmā papatanti tāy'ev'appāhāratāya.|| ||</p>

					<p class="f4">Api'ssu maɱ Aggivessana manussā disvā evam āhaɱsu:</p>

					<p class="f4">'Kāḷo Samaṇo Gotamo' ti.|| ||</p>

					<p class="f4">Ekacce manussā evam āhaɱsu:|| ||</p>

					<p class="f4">'Na kāḷo Samaṇo Gotamo,||<br />
					sāmo Samaṇo Gotamo' ti.|| ||</p>

					<p class="f4">Ekacce manussā evam āhaɱsu:|| ||</p>

					<p class="f4">'Na kāḷo Samaṇo Gotamo na pi sāmo,||<br />
					maŋguracchavī Samaṇo Gotamo' ti.|| ||</p>

					<p class="f4">Yāva'ssu me Aggivessana tāva parisuddho chavivaṇṇo pariyodāto upahato hoti tāy'ev'appāhāratāya.|| ||</p>

					<p class="f4">35. Tassa mayhaɱ Aggivessana etad ahosi:|| ||</p>

					<p class="f4">"Ye kho keci atītam addhānaɱ samaṇā vā brāhmaṇā vā opakkamikā dukkhā tippā kaṭukā vedanā vediyiɱsu,||<br />
					etāvaparamaɱ na-y-ito bhiyyo.|| ||</p>

					<p class="f4">Ye pi hi keci anāgatam addhānaɱ samaṇā vā brāhmaṇā vā opakkamikā dukkhā tippā kaṭukā vedanā vediyissanti,||<br />
					etāvaparamaɱ,||<br />
					na-y-ito bhiyyo.|| ||</p>

					<p class="f4">Ye pi hi keci etarahi samaṇā vā brāhmaṇā vā opakkamikā dukkhā tippā kaṭukā vedanā vediyanti,||<br />
					etāvaparamaɱ,||<br />
					na-y-ito bhiyyo.|| ||</p>

					<p class="f4">Na kho pan'āhaɱ imāya kaṭukāya dukkarakārikāya adhigacchāmi uttariɱ manussa-dhammā alam-ariya-ñāṇa-dassana-visesaɱ,||<br />
					siyā nu kho añño Maggo bodhāyāti.|| ||</p>

					<p class="f4">36. Tassa mayhaɱ Aggivessana etad ahosi:|| ||</p>

					<p class="f4">'Abhijānāmi kho paṇāhaɱ pitu Sakkassa kammante sītāya jambucchāyāya nisinno||<br />
					vivicc'eva kāmehi||<br />
					vivicca akusalehi dhammehi||<br />
					sa-vitakkaɱ||<br />
					sa-vicāraɱ||<br />
					viveka-jaɱ pīti-sukhaɱ||<br />
					paṭhamaɱ-jhānaɱ upasampajja viharitā.|| ||</p>

					<p class="f4">Siyā nu kho eso Maggo bodhāyā' ti.|| ||</p>

					<p class="f4">Tassa mayhaɱ Aggivessana satānusāriviññāṇaɱ ahosi:|| ||</p>

					<p class="f4">'Eso va Maggo bodhāyā' ti.|| ||</p>

					<p class="f4">Tassa mayhaɱ Aggivessana etad ahosi:|| ||</p>

					<p class="f4">'Kin nu kho <a id="pg247"><span class="f2 g"><b>[247]</b></span></a> ahaɱ tassa sukhassa bhāyāmi yan taɱ sukhaɱ aññatr'eva kāmehi aññatra akusalehi dhammehī' ti.|| ||</p>

					<p class="f4">37. Tassa mayhaɱ Aggivessana etad ahosi:|| ||</p>

					<p class="f4">'Na kho ahaɱ tassa sukhassa bhāyāmi yan taɱ sukhaɱ aññatr'eva kāmehi aññatra akusalehi dhammehī' ti.|| ||</p>

					<p class="f4">Tassa mayhaɱ Aggivessana etad ahosi:|| ||</p>

					<p class="f4">'Na kho taɱ sukaraɱ sukhaɱ adhigantuɱ evaɱ adhimattakasimānaɱ pattakāyena,||<br />
					yan nūnāhaɱ oḷārikaɱ āhāraɱ āhāreyya odanakummāsan' ti.|| ||</p>

					<p class="f4">So kho ahaɱ Aggivessana oḷārikaɱ āhāraɱ āhāresiɱ odanakummāsaɱ.|| ||</p>

					<p class="f4">Tena kho pana maɱ Aggivessana samayena pañca bhikkhū pacc'upaṭṭhitā honti:|| ||</p>

					<p class="f4">'Yaɱ kho Samaṇo Gotamo dhammaɱ adhigamissati taɱ no ārocessatī' ti.|| ||</p>

					<p class="f4">Yato kho ahaɱ Aggivessana oḷārikaɱ āhāraɱ āhāresiɱ odanakummāsaɱ,||<br />
					atha me te pañca bhikkhū nibbijja pakkamiɱsu:|| ||</p>

					<p class="f4">'Bāhuliko Samaṇo Gotamo padhānavibbhanto āvatto bāhullāyā' ti.|| ||</p>

					<p class="f4">38. So kho ahaɱ Aggivessana oḷārikaɱ āhāraɱ āhārito balaɱ gahetvā||<br />
					vivicc'eva kāmehi||<br />
					vivicca akusalehi dhammehi||<br />
					sa-vitakkaɱ||<br />
					sa-vicāraɱ||<br />
					viveka-jaɱ pīti-sukhaɱ||<br />
					paṭhamaɱ-jhānaɱ upasampajja vihāsiɱ.|| ||</p>

					<p class="f4">Eva-rūpā pi kho me Aggivessana uppannā sukhā vedanā cittaɱ na pariyādāya tiṭṭhati.|| ||</p>

					<p class="f4">39. Vitakka-vicārānaɱ vūpasamā||<br />
					ajjhattaɱ sampasādanaɱ||<br />
					cetaso ekodi-bhāvaɱ||<br />
					avitakkaɱ||<br />
					avicāraɱ||<br />
					samādhi-jaɱ pīti-sukhaɱ||<br />
					dutiyaɱ-jhānaɱ upasampajja vihāsiɱ.|| ||</p>

					<p class="f4">Eva-rūpā pi kho me Aggivessana uppannā sukhā vedanā cittaɱ na pariyādāya tiṭṭhati.|| ||</p>

					<p class="f4">40. Pītiyā ca virāgā||<br />
					upekkhako ca vihāsiɱ||<br />
					sato ca sampajāno||<br />
					sukhañ ca kāyena paṭisaŋvedesiɱ||<br />
					yaɱ taɱ ariyā ācikkhanti:||<br />
					'Upekkhako satimā sukha-vihārī' ti||<br />
					tatiyaɱ-jhānaɱ upasampajja vihāsiɱ.|| ||</p>

					<p class="f4">Eva-rūpā pi kho me Aggivessana uppannā sukhā vedanā cittaɱ na pariyādāya tiṭṭhati.|| ||</p>

					<p class="ctr c">&#9632;</p>

					<p class="f4">Sukhassa ca pahānā||<br />
					dukkhassa ca pahānā||<br />
					pubbe va somanassa-domanassānaɱ attha-gamā||<br />
					adukkha-ɱ-asukhaɱ||<br />
					upekkhā-sati-pārisuddhiɱ||<br />
					catutthaɱ-jhānaɱ upasampajja vihāsiɱ.|| ||</p>

					<p class="f4">Eva-rūpā pi kho me Aggivessana uppannā sukhā vedanā cittaɱ na pariyādāya tiṭṭhati.</p>

					<p class="f4">So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte <a id="pg248"><span class="f2 g"><b>[248]</b></span></a> pubbe nivāsānussatiñāṇāya cittaɱ abhininnāmesiɱ.|| ||</p>

					<p class="f4">So aneka-vihitaɱ pubbe-nivāsaɱ anussarāmi seyyath'īdaɱ:|| ||</p>

					<p class="f4">Ekam pi jātiɱ,||<br />
					dve pi jātiyo,||<br />
					tisso pi jātiyo,||<br />
					catasso pi jātiyo,||<br />
					pañca pi jātiyo,||<br />
					dasa pi jātiyo,||<br />
					vīsam pi jātiyo,||<br />
					tiɱsam pi jātiyo,||<br />
					cattārīsam pi jātiyo,||<br />
					paññāsam pi jātiyo,||<br />
					jāti-satam pi jāti-sahassam pi,||<br />
					jāti-sata-sahassam pi,||<br />
					aneke pi saɱvaṭṭa-kappe,||<br />
					aneke pi vivaṭṭa-kappe,||<br />
					aneke pi saɱvaṭṭa-vivaṭṭa-kappe,||<br />
					'amutr'āsiɱ evaɱ-nāmo||<br />
					evaɱ gotto||<br />
					evaɱ vaṇṇo||<br />
					evam-āhāro||<br />
					evaɱ sukha-dukkha-paṭisaɱvedī||<br />
					evam-āyu-pariyanto,||<br />
					so tato cuto||<br />
					amutra udapādiɱ.</p>

					<p class="f4">Tatrā p'āsiɱ||<br />
					evaɱ-nāmo||<br />
					evaɱ gotto||<br />
					evaɱ vaṇṇo||<br />
					evam-āhāro||<br />
					evaɱ sukha-dukkha-paṭisaɱvedī||<br />
					evam-āyu-pariyanto.</p>

					<p class="f4">So tato cuto||<br />
					idh'ūpapanno' ti.</p>

					<p class="f4">Iti sākāraɱ sa-uddesaɱ aneka-vihitaɱ pubbe-nivāsaɱ anussarāmi.|| ||</p>

					<p class="f4">Ayaɱ kho me brāhmaṇa rattiyā paṭhame yāme paṭhamā vijjā adhigatā,||<br />
					avijjā vihatā,||<br />
					vijjā uppannā,||<br />
					tamo vihato,||<br />
					āloko uppanno,||<br />
					yathā taɱ appamattassa ātāpino pahit'attassa viharato.|| ||</p>

					<p class="f4">Eva-rūpāpi kho me Aggivessana uppannā sukhā vedanā cittaɱ na pariyādāya tiṭṭhati.|| ||</p>

					<p class="ctr c">&#9632;</p>

					<p class="f4">So evaɱ samāhite citte parisuddhe,||<br />
					pariyodāte,||<br />
					anaŋgaṇe,||<br />
					vigatūpakkilese,||<br />
					mudubhūte,||<br />
					kammaniye,||<br />
					ṭhite,||<br />
					ānejjappatte,||<br />
					sattānaɱ cutūpapātañāṇāya cittaɱ abhininnāmesiɱ.|| ||</p>

					<p class="f4">So dibbena cakkhunā visuddhena atikkanta-mānusa-kena satte passāmi cavamāne upapajjamāne,||<br />
					hīne paṇīte suvaṇṇe dubbaṇṇe sugate duggate.</p>

					<p class="f4">Yathā kammūpage satte pajānāmi:|| ||</p>

					<p class="f4">'Ime vata bhonto sattā||<br />
					kāya-du-c-caritena samannāgatā,||<br />
					vacī-du-c-caritena samannāgatā,||<br />
					mano-du-c-caritena samannāgatā,||<br />
					ariyānaɱ upavādakā,||<br />
					micchā-diṭṭhikā,||<br />
					micchā-diṭṭhi-kamma-samādānā,||<br />
					te kāyassa bhedā param maraṇā||<br />
					apāyaɱ duggatiɱ||<br />
					vinipātaɱ||<br />
					Nirayaɱ upapannā.</p>

					<p class="f4">Ime vā pana bhonto sattā||<br />
					kāya-sucaritena samannāgatā,||<br />
					vacī-sucaritena samannāgatā,||<br />
					mano-sucaritena samannāgatā,||<br />
					ariyānaɱ anupavādakā,||<br />
					sammā-diṭṭhikā sammā-diṭṭhi-kamma-samādānā,||<br />
					te kāyassa bhedā param maraṇā||<br />
					sugatiɱ||<br />
					saggaɱ lokaɱ upapannāti.</p>

					<p class="f4">Iti dibbena cakkhunā visuddhena atikkanta-mānusa-kena satte passāmi cavamāne upapajjamāne,||<br />
					hīne paṇīte suvaṇṇe dubbaṇṇe sugate duggate.</p>

					<p class="f4">Yathā-kammūpage satte pajānāmi.|| ||</p>

					<p class="f4">Ayaɱ kho me brāhmaṇa rattiyā majjhime yāme dutiyā vijjā adhigatā,||<br />
					avijjā vihatā,||<br />
					<a id="pg249"><span class="f2 g"><b>[249]</b></span></a> vijjā uppannā,||<br />
					tamo vihato,||<br />
					āloko uppanno,||<br />
					yathā taɱ appamattassa ātāpino pahit'attassa viharato.|| ||</p>

					<p class="f4">Eva-rūpāpi kho me Aggivessana uppannā sukhā vedanā cittaɱ na pariyādāya tiṭṭhati.|| ||</p>

					<p class="ctr c">&#9632;</p>

					<p class="f4">So evaɱ samāhite citte parisuddhe,||<br />
					pariyodāte,||<br />
					anaŋgaṇe,||<br />
					vigatūpakkilese,||<br />
					mudubhūte,||<br />
					kammaniye,||<br />
					ṭhite,||<br />
					ānejjappatte,||<br />
					āsavānaɱ khaya-ñāṇāya cittaɱ abhininnāmesiɱ.</p>

					<p class="f4">So:|| ||</p>

					<p class="f4">'Idaɱ dukkhan' ti||<br />
					yathā-bhūtaɱ abbhaññāsiɱ.</p>

					<p class="f4">'Ayaɱ dukkha-samudayo' ti||<br />
					yathā-bhūtaɱ abbhaññāsiɱ.</p>

					<p class="f4">'Ayaɱ dukkha-nirodho' ti||<br />
					yathā-bhūtaɱ abbhaññāsiɱ.</p>

					<p class="f4">'Ayaɱ dukkha-nirodha-gāminī paṭipadā' ti||<br />
					yathā-bhūtaɱ abbhaññāsiɱ.|| ||</p>

					<p class="f4">'Ime āsavā' ti||<br />
					yathā-bhūtaɱ abbhaññāsiɱ.</p>

					<p class="f4">'Ayaɱ āsava-samudayo' ti||<br />
					yathā-bhūtaɱ abbhaññāsiɱ.</p>

					<p class="f4">'Ayaɱ āsava-nirodho' ti||<br />
					yathā-bhūtaɱ abbhaññāsiɱ.</p>

					<p class="f4">'Ayaɱ āsava-nirodha-gāminī paṭipadā' ti||<br />
					yathā-bhūtaɱ abbhaññāsiɱ.|| ||</p>

					<p class="f4">32. Tassa me evaɱ jānato||<br />
					evaɱ passato kāmāsavā pi cittaɱ vimuccittha.</p>

					<p class="f4">Bhavāsavā pi cittaɱ vimuccittha.</p>

					<p class="f4">Avijjāsavā pi cittaɱ vimuccittha.</p>

					<p class="f4">Vimuttasmiɱ vimuttam-iti ñāṇaɱ ahosi:</p>

					<p class="f4">'Khīṇā jāti,||<br />
					vusitaɱ Brahma-cariyaɱ,||<br />
					kataɱ karaṇīyaɱ,||<br />
					nāparaɱ itthattāyā' ti abbhaññāsiɱ.|| ||</p>

					<p class="f4">Ayaɱ kho me brāhmaṇa rattiyā pacchime yāme tatiyā vijjā adhigatā,||<br />
					avijjā vihatā,||<br />
					vijjā uppannā tamo vihato,||<br />
					āloko uppanno,||<br />
					yathā taɱ appamattassa ātāpino pahit'attassa viharato."|| ||</p>

					<p class="f4">Eva-rūpāpi kho me Aggivessana uppannā sukhā vedanā cittaɱ na pariyādāya tiṭṭhati.|| ||</p>

					<p class="f4">45. Abhijānāmi kho pan'āhaɱ Aggivessana anekasatāya parisāya dhammaɱ desetā.|| ||</p>

					<p class="f4">Api'ssu maɱ ekameko evaɱ maññati:|| ||</p>

					<p class="f4">'Mam'ev'ārabbha Samaṇo Gotamo dhammaɱ desetī' ti.|| ||</p>

					<p class="f4">Na kho pan'etaɱ Aggivessana evaɱ daṭṭhabbaɱ.|| ||</p>

					<p class="f4">Yāvad eva viññāpanatthāya Tathāgato paresaɱ dhammaɱ deseti.|| ||</p>

					<p class="f4">So kho ahaɱ Aggivessana tassā yeva kathāya pariyosāne tasmiɱ yeva purimasmiɱ samādhinimitte ajjhattam'eva cittaɱ saṇṭhapemi sannisīdāpemi ekodiɱ karomi samādahāmi,||<br />
					yena sudaɱ niccakappaɱ viharāmī" ti.|| ||</p>

					<p class="f4">46. "Okappaniyam etaɱ bhoto Gotamassa yathā taɱ arahato Sammā-Sam-Buddhassa.|| ||</p>

					<p class="f4">Abhijānāti pana bhavaɱ Gotamo divā supitā" ti.|| ||</p>

					<p class="f4">"Abhijānām'ahaɱ Aggivessana gimhānaɱ pacchime māse pacchā-bhattaɱ piṇḍa-pāta-paṭikkanto catugguṇaɱ sanghāṭiɱ paññā-petvā dakkhiṇena passena sato sampajāno niddaɱ okkamitā" ti.|| ||</p>

					<p class="f4">"Etaɱ kho bho Gotama eke samaṇa-brahmaṇā sammohavihārasmiɱ <a id="pg250"><span class="f2 g"><b>[250]</b></span></a> vadantī" ti.|| ||</p>

					<p class="f4">"Na kho Aggivessana ettāvatā sammūḷho vā hoti asa-m-mūḷho vā.|| ||</p>

					<p class="f4">Api ca Aggivessana yathā ca sammūḷho ca hoti asa-m-mūḷho ca,||<br />
					taɱ suṇāhi,||<br />
					sādhukaɱ manasi karohi,||<br />
					bhāsissāmī" ti.|| ||</p>

					<p class="f4">"Evaɱ bho Gotamā" ti kho Saccako Nigaṇṭha-putto Bhagavato paccassosi.|| ||</p>

					<p class="f4">Bhagavā etad avoca:|| ||</p>

					<p class="f4">47. "Yassa kassaci Aggivessana ye āsavā saŋkilesikā pono-bhavikā sadarā dukkha-vipākā āyatiɱ jāti-jarāmaraṇīyā appahīnā,||<br />
					tam'ahaɱ sammūḷho ti vadāmi.|| ||</p>

					<p class="f4">Āsavānaɱ hi Aggivessana appahānā sammūḷho hoti.|| ||</p>

					<p class="f4">Yassa kassaci Aggivessana ye āsavā saŋkilesikā pono-bhavikā sadarā dukkha-vipākā āyatiɱ jāti-jarāmaraṇīyā pahīnā,||<br />
					tam'ahaɱ asa-m-mūḷho ti vadāmi.|| ||</p>

					<p class="f4">Āsavānaɱ hi Aggivessana pahānā asa-m-mūḷho hoti.|| ||</p>

					<p class="f4">Tathāgatassa kho Aggivessana ye āsavā saŋkilesikā pono-bhavikā sadarā dukkha-vipākā āyatiɱ jāti-jarāmaraṇīyā pahīnā ucchinna-mūlā tālavatthu-katā anabhāva-katā āyatiɱ anuppāda-dhammā.|| ||</p>

					<p class="f4">Seyyathā pi Aggivessana tālo matthakacchinno abhabbo puna virūḷhiyā,||<br />
					evam eva kho Aggivessana Tathāgatassa ye āsavā saŋkilesikā pono-bhavikā sadarā dukkha-vipākā āyatiɱ jāti jarāmaraṇīyā pahīnā ucchinna-mūlā tālā-vatthu-katā anabhāva-katā āyatiɱ anuppāda-dhammā" ti.|| ||</p>

					<p class="f4">48. Evaɱ vutte Saccako Nigaṇṭha-putto Bhagavantaɱ etad avoca:|| ||</p>

					<p class="f4">"Acchariyaɱ bho Gotama,||<br />
					abbhutaɱ bho Gotama,||<br />
					yāvañ c'idaɱ bhoto Gotamassa evaɱ āsajja āsajja vuccamānassa upanītehi upanītehi vacana-pathehi samudācariyamānassa chavivaṇṇo c'eva pariyodāyati,||<br />
					mukhavaṇṇo ca vippasīdati,||<br />
					yathā taɱ arahato Sammā-Sam-Buddhassa.|| ||</p>

					<p class="f4">49. Abhijānām'ahaɱ bho Gotama Pūraṇaɱ Kassapaɱ vādena vādaɱ samārabhitā||<br />
					so pi mayā vādena vādaɱ samāraddho aññena aññaɱ paṭicari,||<br />
					bahiddhā kathaɱ apanāmesi,||<br />
					kopañ ca dosañ ca appaccayañ ca pātvākāsi.|| ||</p>

					<p class="f4">Bhoto kho pana Gotamassa evaɱ āsajja āsajja vuccamānassa upanītehi upanītehi vacana-pathehi samudācariyamānassa chavivaṇṇo c'eva pariyodāyati,||<br />
					mukhavaṇṇo ca vippasīdati,||<br />
					yathā taɱ arahato Sammā-Sam-Buddhassa.|| ||</p>

					<p class="f4">50. Abhijānāmahaɱ bho Gotama Makkhaliɱ Gosālaɱ vādena vādaɱ samārabhitā||<br />
					so pi mayā vādena vādaɱ samāraddho aññena aññaɱ paṭicari,||<br />
					bahiddhā kathaɱ apanāmesi,||<br />
					kopañ ca dosañ ca appaccayañ ca pātvākāsi.|| ||</p>

					<p class="f4">Bhoto kho pana Gotamassa evaɱ āsajja āsajja vuccamānassa upanītehi upanītehi vacana-pathehi samudācariyamānassa chavivaṇṇo c'eva pariyodāyati,||<br />
					mukhavaṇṇo ca vippasīdati,||<br />
					yathā taɱ arahato Sammā-Sam-Buddhassa.|| ||</p>

					<p class="f4">Abhijānāmahaɱ bho Gotama Ajitaɱ Kesakambalaɱ vādena vādaɱ samārabhitā||<br />
					so pi mayā vādena vādaɱ samāraddho aññena aññaɱ paṭicari,||<br />
					bahiddhā kathaɱ apanāmesi,||<br />
					kopañ ca dosañ ca appaccayañ ca pātvākāsi.|| ||</p>

					<p class="f4">Bhoto kho pana Gotamassa evaɱ āsajja āsajja vuccamānassa upanītehi upanītehi vacana-pathehi samudācariyamānassa chavivaṇṇo c'eva pariyodāyati,||<br />
					mukhavaṇṇo ca vippasīdati,||<br />
					yathā taɱ arahato Sammā-Sam-Buddhassa.|| ||</p>

					<p class="f4">Abhijānāmahaɱ bho Gotama Pakudhaɱ Kaccāyanaɱ vādena vādaɱ samārabhitā,||<br />
					so pi mayā vādena vādaɱ samāraddho aññena aññaɱ paṭicari,||<br />
					bahiddhā kathaɱ apanāmesi,||<br />
					kopañ ca dosañ ca appaccayañ ca pātvākāsi.|| ||</p>

					<p class="f4">Bhoto kho pana Gotamassa evaɱ āsajja āsajja vuccamānassa upanītehi upanītehi vacana-pathehi samudācariyamānassa chavivaṇṇo c'eva pariyodāyati,||<br />
					mukhavaṇṇo ca vippasīdati,||<br />
					yathā taɱ arahato Sammā-Sam-Buddhassa.|| ||</p>

					<p class="f4">Abhijānāmahaɱ bho Gotama Sañjayaɱ Belaṭṭhiputtaɱ vādena vādaɱ samārabhitā,||<br />
					so pi mayā vādena vādaɱ samāraddho aññena aññaɱ paṭicari,||<br />
					bahiddhā kathaɱ apanāmesi,||<br />
					kopañ ca dosañ ca appaccayañ ca pātvākāsi.|| ||</p>

					<p class="f4">Bhoto kho pana Gotamassa evaɱ āsajja āsajja vuccamānassa upanītehi upanītehi vacana-pathehi samudācariyamānassa chavivaṇṇo c'eva pariyodāyati,||<br />
					mukhavaṇṇo ca vippasīdati,||<br />
					yathā taɱ arahato Sammā-Sam-Buddhassa.|| ||</p>

					<p class="f4">"Abhijānāmahaɱ bho Gotama Nigaṇṭhaɱ Nātaputtaɱ vādena vādaɱ samārabhitā,||<br />
					so pi mayā vādena vādaɱ samāraddho aññena <a id="pg251"><span class="f2 g"><b>[251]</b></span></a> aññaɱ paṭicari,||<br />
					bahiddhā kathaɱ apanāmesi,||<br />
					kopañ ca dosañ ca appaccayañ ca pātvākāsi.|| ||</p>

					<p class="f4">Bhoto kho pana Gotamassa evaɱ āsajja āsajja vuccamānassa upanītehi upanītehi vacana-pathehi samudācariyamānassa chavivaṇṇo c'eva pariyodāyati,||<br />
					mukhavaṇṇo ca vippasīdati,||<br />
					yathā taɱ arahato Sammā-Sam-Buddhassa.|| ||</p>

					<p class="f4">51. Handa ca dāni mayaɱ bho Gotama gacchāma,||<br />
					bahu-kiccā mayaɱ bahu-karaṇīyā" ti.|| ||</p>

					<p class="f4">"Yassa dāni tvaɱ Aggivessana kālaɱ maññasī" ti.|| ||</p>

					<p class="f4">Atha kho Saccako Nigaṇṭha-putto Bhagavato bhāsitaɱ abhinan'ditvā anumo-ditvā uṭṭhāy'āsanā pakkāmīti.|| ||</p>

					<p class="f4 ctr">MahāSaccakasuttaɱ chaṭṭhaɱ</p>

</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>