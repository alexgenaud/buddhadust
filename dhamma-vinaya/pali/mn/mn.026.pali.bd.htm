<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Majjhima Nikaya, Sutta 26. The Buddha describes the method of his quest for Nibbāna as consisting of avoiding that which was, like himself at that time, subject to change and pain, and seeking only for that which lead to the unborn, the secure from bondage, Nibbāna." />
<title>MN 26: Ariya Pariyesanā Suttaɱ</title>
</head>

<body>

<p class="ctr"><img src="../../../resources/images/majjhimapage.jpg" width="576" height="42" alt="Majjhima Nikaya"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Majjhima Nikāya<br />
					1. Mūla-Paṇṇāsa<br />
					3. Tatiya Vagga</h4>

					<h4 class="ctr"><a href="../../../backmatter/indexes/sutta/mn/idx_majjhima_nikaya_1.htm#p26">Sutta 26</a></h4>

					<h1>Ariya Pariyesanā Suttaɱ</h1>

					<p class="ctr f1">Adapted from the 1995 edition of the digital version of the <b>Sri Lanka Buddha Jayanti Tripitaka Series.</b></p>

					<p>&nbsp;</p>

					<hr />

					<p><a id="pg160"><span class="f2 g"><b>[160]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/bit/bit-71.htm#p1">bit</a>][<a href="../../../dhamma-vinaya/chlm/mn/mn.026.chlm.sbb.htm#p1">chlm</a>][<a href="../../../dhamma-vinaya/pts/mn/mn.026.horn.pts.htm#p1">pts</a>][<a href="../../../dhamma-vinaya/ati/mn/mn.026.than.ati.htm#p1">than</a>][<a href="../../../dhamma-vinaya/wp/mn/mn.026.ntbb.wp.htm#p1">ntbb</a>][<a href="../../../dhamma-vinaya/mnl/mn/mn.026.upal.mnl.htm#p1">upal</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthīyaɱ viharati||<br />
					Jetavane Anāthapiṇḍikassa ārāme.|| ||</p>

					<p class="f4">2. Atha kho Bhagavā pubbaṇha-samayaɱ nivāsetvā patta-cīvaraɱ ādāya Sāvatthīɱ piṇḍāya pāvisi.|| ||</p>

					<p class="f4">Atha kho sambahulā bhikkhū yen'āyasmā Ānando ten'upasaṅkamiɱsu.|| ||</p>

					<p class="f4">Upasaṅkamitvā āyasmantaɱ Ānandaɱ etad avocuɱ:|| ||</p>

					<p class="f4">"Cira-s-sutā no āvuso Ānanda Bhagavato sammukhā dhammī kathā.|| ||</p>

					<p class="f4">Sādhu mayaɱ āvuso Ānanda labheyyāma Bhagavato sammukhā dhammiɱ kathaɱ savaṇāyā" ti.|| ||</p>

					<p class="f4">Tenahāyasmanto yena Rammakassa brāhmaṇassa assamo ten'upasaṅkamatha.|| ||</p>

					<p class="f4">App'eva nāma labheyyātha Bhagavato sammukhā dhammiɱ kathaɱ savaṇāyāti.|| ||</p>

					<p class="f4">"Evam āvuso" ti kho te bhikkhū āyasmato Ānandassa paccassosuɱ.|| ||</p>

					<p class="f4">3. Atha kho Bhagavā Sāvatthīyaɱ piṇḍāya caritvā pacchā-bhattaɱ piṇḍa-pāta-paṭikkanto āyasmantaɱ Ānandaɱ āmantesi:|| ||</p>

					<p class="f4">"Āyām Ānanda yena pubbārāmo Migāra-mātu pāsādo ten'upasaṅkamissāma divā vihārāyā" ti.|| ||</p>

					<p class="f4">"Evaɱ bhante" ti kho āyasmā Ānando Bhagavato paccassosi.|| ||</p>

					<p class="f4"><a id="pg161"><span class="f2 g"><b>[161]</b></span></a> Atha kho Bhagavā āyasmatā Ānandena saddhiɱ yena pubbārāmo Migāra-mātu pāsādo ten'upasaṅkami divā-vihārāya.|| ||</p>

					<p class="f4">Atha kho Bhagavā sāyaṇha-samayaɱ paṭisallānā vuṭṭhito āyasmantaɱ Ānandaɱ āmantesi:|| ||</p>

					<p class="f4">"Āyām Ānanda yena pubbakoṭṭhako ten'upasaṅkamissāma gattāni parisiñcitun" ti.|| ||</p>

					<p class="f4">"Evaɱ bhante" ti kho āyasmā Ānando Bhagavato paccassosi.|| ||</p>

					<p class="f4">Atha kho Bhagavā āyasmatā Ānandena saddhiɱ yena pubbakoṭṭhako ten'upasaṅkami gattāni parisiñcituɱ.|| ||</p>

					<p class="f4">Pubbakoṭṭhake gattāni parisiñcitvā pacc'uttaritvā eka-cīvaro aṭṭhāsi gattāni pubb-ā-paya-māno.|| ||</p>

					<p class="f4">Atha kho āyasmā Ānando Bhagavantaɱ etad avoca:|| ||</p>

					<p class="f4">"Ayaɱ bhante Rammakassa brāhmaṇassa assamo avidūre.|| ||</p>

					<p class="f4">Rāmaṇīyo bhante Rammakassa brāhmaṇassa assamo pāsādiko bhante Rammakassa brāhmaṇassa assamo.|| ||</p>

					<p class="f4">Sādhu bhante Bhagavā yena Rammakassa brāhmaṇassa assamo ten'upasaṅkamatu anukampaɱ upādāyā" ti.|| ||</p>

					<p class="f4">Adhivāsesi Bhagavā tuṇhī-bhāvena.|| ||</p>

					<p class="f4">4. Atha kho Bhagavā yena Rammakassa brāhmaṇassa assamo ten'upasaṅkami.|| ||</p>

					<p class="f4">Tena kho pana samayena sambahulā bhikkhū Rammakassa brāhmaṇassa assame dhammiyā kathāya sanni-sinnā honti.|| ||</p>

					<p class="f4">Atha kho Bhagavā bahi-dvāra-koṭṭhake aṭṭhāsi kathā-pariyosānaɱ āgamayamāno.|| ||</p>

					<p class="f4">Atha kho Bhagavā kathā-pariyosānaɱ viditvā ukkāsitvā aggaḷaɱ ākoṭesi.|| ||</p>

					<p class="f4">Vivariɱsu kho te bhikkhū Bhagavato dvāraɱ.|| ||</p>

					<p class="f4">Atha kho Bhagavā Rammakassa brāhmaṇassa assamaɱ pavisitvā paññattena āsane nisīdi.|| ||</p>

					<p class="f4">Nisajja kho Bhagavā bhikkhū āmantesi:|| ||</p>

					<p class="f4">"Kāya nu'ttha bhikkhave etarahi kathāya sanni-sinnā,||<br />
					kā ca pana vo antarā kathā vippakatā" ti.|| ||</p>

					<p class="f4">"Bhagavantam eva kho no bhante||<br />
					ārabbha dhammī kathā vippakatā,||<br />
					atha Bhagavā anuppatto' ti.|| ||</p>

					<p class="f4">Sādhu bhikkhave,||<br />
					etaɱ kho bhikkhave tumhākaɱ paṭirūpaɱ kula-puttānaɱ saddhā agārasmā anagāriyaɱ pabba-jitānaɱ||<br />
					yaɱ tumhe dhammiyā kathāya sannisīdeyyātha.|| ||</p>

					<p class="f4">Sannipatitānaɱ vo bhikkhave dvayaɱ karaṇīyaɱ: Dhammī vā kathā,||<br />
					ariyo vā tuṇhī-bhāvo.|| ||</p>

					<p class="f4">5. Dve'mā bhikkhave pariyesanā:||<br />
					ariyā ca pariyesanā||<br />
					anariyā ca pariyesanā.|| ||</p>

					<p class="f4">Katamā ca bhikkhave anariyā pariyesanā?|| ||</p>

					<p class="f4">Idha, bhikkhave, ekacco attanā jāti-dhammo samāno jāti-dhammaɱ yeva pariyesati,||<br />
					attanā jarā-dhammo samāno <a id="pg162"><span class="f2 g"><b>[162]</b></span></a> jarā-dhammaɱ yeva pariyesati,||<br />
					attanā vyādhi-dhammo samāno vyādhi-dhammaɱ yeva pariyesati,||<br />
					attanā maraṇa-dhammo samāno maraṇa-dhammaɱ yeva pariyesati,||<br />
					attanā soka-dhammo samāno sekādhammaɱ yeva pariyesati,||<br />
					attanā saṅkilesa-dhammo samāno saṅkilesa-dhammaɱ yeva pariyesati.|| ||</p>

					<p class="f4">6. Kiñ ca bhikkhave jāti-dhammaɱ vadetha?|| ||</p>

					<p class="f4">Puttabhariyaɱ bhikkhave jāti-dhammaɱ,||<br />
					dāsidāsaɱ jāti-dhammaɱ,||<br />
					ajeḷakaɱ jāti-dhammaɱ,||<br />
					kukkuṭasūkaraɱ jāti-dhammaɱ,||<br />
					hatthi-gavāssavaḷavaɱ jāti-dhammaɱ,||<br />
					jāta-rūpa-rajataɱ jāti-dhammaɱ.|| ||</p>

					<p class="f4">Jāti-dhammā-hete bhikkhave upadhayo.|| ||</p>

					<p class="f4">Etthāyaɱ gathito mucchito ajjhāpanno attanā jāti-dhammo samāno||<br />
					jāti-dhammaɱ yeva pariyesati.|| ||</p>

					<p class="f4">7. Kiñ ca bhikkhave jarā-dhammaɱ vadetha?|| ||</p>

					<p class="f4">Putta-bhariyaɱ bhikkhave jarā-dhammaɱ,||<br />
					dāsidāsaɱ jarā-dhammaɱ,||<br />
					ajeḷakaɱ jarā-dhammaɱ,||<br />
					kukkuṭasūkaraɱ jarā-dhammaɱ,||<br />
					hatthi-gavāssavaḷavaɱ jarā-dhammaɱ,||<br />
					jāta-rūpa-rajataɱ jarā-dhammaɱ.|| ||</p>

					<p class="f4">Jarā-dhammā-hete bhikkhave upadhayo.|| ||</p>

					<p class="f4">Etthāyaɱ gathito mucchito ajjhāpanno attanā jarā-dhammo samāno jarā-dhammaɱ yeva parisesati.|| ||</p>

					<p class="f4">8. Kiñ ca bhikkhave vyādhi-dhammaɱ vadetha?|| ||</p>

					<p class="f4">Puttabhariyaɱ bhikkhave vyādhi-dhammaɱ,||<br />
					dāsidāsaɱ vyādhi-dhammaɱ,||<br />
					ajeḷakaɱ vyādhi-dhammaɱ,||<br />
					kukkuṭasūkaraɱ vyādhi-dhammaɱ,||<br />
					hatthi-gavāssavaḷavaɱ vyādhi-dhammaɱ.|| ||</p>

					<p class="f4">Byādhi-dhammā hete bhikkhave upadhayo.|| ||</p>

					<p class="f4">Etthāyaɱ gathito mucchito ajjhāpanno attanā vyādhi-dhammo samāno vyādhi-dhammaɱ yeva pariyesati.|| ||</p>

					<p class="f4">9. Kiñ ca bhikkhave maraṇa-dhammaɱ vadetha?|| ||</p>

					<p class="f4">Puttabhariyaɱ bhikkhave maraṇa-dhammaɱ,||<br />
					dāsidāsaɱ maraṇa-dhammaɱ,||<br />
					ajeḷakaɱ maraṇa-dhammaɱ,||<br />
					kukkuṭa sūkaraɱ maraṇa-dhammaɱ,||<br />
					hatthi-gavāssavaḷavaɱ maraṇa-dhammaɱ.|| ||</p>

					<p class="f4">Maraṇa-dhammā hete bhikkhave upadhayo.|| ||</p>

					<p class="f4">Etthāyaɱ gathito mucchito ajjhāpanno attanā maraṇa-dhammo samāno maraṇa-dhammaɱ yeva pariyesati.|| ||</p>

					<p class="f4">10. Kiñ ca bhikkhave soka-dhammaɱ vadetha?|| ||</p>

					<p class="f4">Puttabhariyaɱ bhikkhave soka-dhammaɱ,||<br />
					dāsidāsaɱ soka-dhammaɱ,||<br />
					ajeḷakaɱ soka-dhammaɱ,||<br />
					kukkuṭasūkaraɱ soka-dhammaɱ,||<br />
					hatthi-gavāssavaḷavaɱ soka-dhammaɱ.|| ||</p>

					<p class="f4">Soka-dhammā hete bhikkhave upadhayo etthāyaɱ gathito mucchito ajjhāpanno attanā soka-dhammo samāno soka-dhammaɱ yeva pariyesati.|| ||</p>

					<p class="f4">11. Kiñ ca bhikkhave saṅkilesa-dhammaɱ vadetha?|| ||</p>

					<p class="f4">Puttabhariyaɱ bhikkhave saṅkilesa-dhammaɱ,||<br />
					dāsidāsaɱ saṅkilesa-dhammaɱ,||<br />
					ajeḷakaɱ saṅkilesa-dhammaɱ,||<br />
					kukkuṭasūkaraɱ saṅkilesa-dhammaɱ,||<br />
					hatthi-gavāssavaḷavaɱ saṅkilesa-dhammaɱ,||<br />
					jāta-rūpa-rajataɱ saṅkilesa-dhammaɱ.|| ||</p>

					<p class="f4">Saṅkilesa-dhammā hete bhikkhave upadhayo.|| ||</p>

					<p class="f4">Etthāyaɱ gatito mucchito ajjhāpanno attanā saṅkilesa-dhammo samāno saṅkilesa-dhammaɱ yeva pariyesati.|| ||</p>

					<p class="f4">Ayaɱ bhikkhave anariyā pariyesanā.|| ||</p>

					<p class="f4">12. Katamā ca bhikkhave ariyā pariyesanā?|| ||</p>

					<p class="f4">Idha, bhikkhave, ekacco attanā jāti-dhammo||<br />
					sāmāno jāti-dhamme||<br />
					ādīnavaɱ <a id="pg163"><span class="f2 g"><b>[163]</b></span></a> viditvā ajātaɱ anuttaraɱ yoga-k-khemaɱ Nibbānaɱ pariyesati.|| ||</p>

					<p class="f4">Attanā jarā-dhammo||<br />
					samāno jarā-dhamme||<br />
					ādīnavaɱ viditvā ajaraɱ anuttaraɱ yoga-k-khemaɱ Nibbānaɱ pariyesati.|| ||</p>

					<p class="f4">Attanā vyādhi-dhammo||<br />
					samāno vyādhi-dhamme||<br />
					ādīnavaɱ viditvā abyādhiɱ anuttaraɱ yoga-k-khemaɱ Nibbānaɱ pariyesati.|| ||</p>

					<p class="f4">Attanā maraṇa-dhammo||<br />
					samāno maraṇa-dhamme||<br />
					ādīnavaɱ viditvā amataɱ anuttaraɱ yoga-k-khemaɱ Nibbānaɱ pariyesati.|| ||</p>

					<p class="f4">Attanā soka-dhammo||<br />
					samāno soka-dhamme||<br />
					ādīnavaɱ viditvā asokaɱ anuttaraɱ yoga-k-khemaɱ Nibbānaɱ pariyesati.|| ||</p>

					<p class="f4">Attanā saṅkilesa-dhammo||<br />
					samāno saṅkilesa-dhamme||<br />
					ādīnavaɱ viditvā asaṅkiliṭṭhaɱ anuttaraɱ yoga-k-khemaɱ Nibbānaɱ pariyesati.|| ||</p>

					<p class="f4">Ayaɱ bhikkhave ariyā pariyesanā.|| ||</p>

					<p class="f4">13. Aham pi sudaɱ bhikkhave pubbe va sambodhā anabhi-sambuddho bodhisattova samāno||<br />
					attanā jāti-dhammo||<br />
					samāno jāti-dhammaɱ||<br />
					yeva pariyesāmi,||<br />
					attanā jarā-dhammo||<br />
					samāno jarā-dhammaɱ||<br />
					yeva pariyesāmi,||<br />
					attanā vyādhi-dhammo||<br />
					samāno vyādhi-dhammaɱ||<br />
					yeva pariyesāmi,||<br />
					attanā maraṇa-dhammo||<br />
					samāno maraṇa-dhammaɱ||<br />
					yeva pariyesāmi,||<br />
					attanā soka-dhammo||<br />
					samāno soka-dhammaɱ||<br />
					yeva pariyesāmi,||<br />
					attanā saṅkilesa-dhammo||<br />
					samāno saṅkilesa-dhammaɱ||<br />
					yeva pariyesāmi.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">Kin nu kho ahaɱ||<br />
					attanā jāti-dhammo||<br />
					samāno jāti-dhammaɱ||<br />
					yeva pariyesāmi,||<br />
					attanā jarā-dhammo||<br />
					samāno jarā-dhammaɱ||<br />
					yeva pariyesāmi,||<br />
					attanā vyādhi-dhammo||<br />
					samāno vyādhi-dhammaɱ||<br />
					yeva pariyesāmi,||<br />
					attanā maraṇa-dhammo||<br />
					samāno maraṇa-dhammaɱ||<br />
					yeva pariyesāmi,||<br />
					attanā soka-dhammo||<br />
					samāno soka-dhammaɱ||<br />
					yeva pariyesāmi,||<br />
					attanā saṅkilesa-dhammo||<br />
					samāno saṅkilesa-dhammaɱ||<br />
					yeva pariyesāmi|| ||</p>

					<p class="f4">Yan nūn-ā-haɱ||<br />
					attanā jāti-dhammo||<br />
					samāno jāti-dhamme||<br />
					ādīnavaɱ viditvā ajātaɱ anuttaraɱ yoga-k-khemaɱ Nibbānaɱ pariyeseyyaɱ,||<br />
					attanā jarā-dhammo||<br />
					samāno jarā-dhamme||<br />
					ādīnavaɱ viditvā ajaraɱ anuttaraɱ yoga-k-khemaɱ Nibbānaɱ pariyeseyyaɱ,||<br />
					attanā vyādhi-dhammo||<br />
					samāno vyādhi-dhamme||<br />
					ādīnavaɱ viditvā abyādhiɱ anuttaraɱ yoga-k-khemaɱ Nibbānaɱ pariyeseyyaɱ,||<br />
					attanā maraṇa-dhammo||<br />
					samāno maraṇa-dhamme||<br />
					ādīnavaɱ viditvā amataɱ anuttaraɱ yoga-k-khemaɱ Nibbānaɱ pariyeseyyaɱ,||<br />
					attanā soka-dhammo||<br />
					samāno soka-dhamme||<br />
					ādīnavaɱ viditvā asokaɱ anuttaraɱ yoga-k-khemaɱ Nibbānaɱ pariyeseyyaɱ,||<br />
					attanā saṅkilesa-dhammo||<br />
					samāno saṅkilesa-dhamme||<br />
					ādīnavaɱ viditvā asaṅkiliṭṭhaɱ anuttaraɱ yoga-k-khemaɱ Nibbānaɱ pariyeseyyan" ti.|| ||</p>

					<p class="f4">14. So kho ahaɱ bhikkhave aparena samayena daharo va samāno susu kāḷakeso bhaddena yobbanena samannāgato paṭhamena vayasā,||<br />
					akāmakānaɱ mātā-pitunnaɱ assumukhānaɱ rudantānaɱ,||<br />
					kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajiɱ.|| ||</p>

					<p class="f4">15. So evaɱ pabba-jito samāno kiɱkusalagavesī anuttaraɱ santivarapadaɱ pariyesamāno yena Āḷāro Kālāmo ten'upasaṅkamiɱ,||<br />
					upasaṅkamitvā Āḷāraɱ Kālāmaɱ etad avocaɱ:|| ||</p>

					<p class="f4">'Icchām'ahaɱ āvuso Kālāma imasmiɱ Dhamma-Vinaye Brahma-cariyaɱ caritun' ti.|| ||</p>

					<p class="f4">Evaɱ vutte bhikkhave Āḷāro Kālāmo maɱ etad avoca:|| ||</p>

					<p class="f4">'Viharat'āyasmā, tādiso ayaɱ dhammo yattha viññū <a id="pg164"><span class="f2 g"><b>[164]</b></span></a> puriso nacirass'eva sakaɱ ācariyakaɱ sayaɱ abhiññā sacchi-katvā upasampajja vihareyyā' ti.|| ||</p>

					<p class="f4">So kho ahaɱ bhikkhave nacirass'eva khippam'eva taɱ dhammaɱ pariyāpuṇiɱ.|| ||</p>

					<p class="f4">So kho ahaɱ bhikkhave tāvataken'eva oṭṭhapahatamattena lapita-lāpana-mattena||<br />
					ñāṇa-vādañ ca||<br />
					vadāmi theravādañ ca,||<br />
					jānāmi passāmīti ca||<br />
					paṭijānāmi ahañ c'eva aññe ca.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">'Na kho Āḷāro Kālāmo imaɱ dhammaɱ kevalaɱ saddhā-mattakena:||<br />
					sayaɱ abhiññā sacchi-katvā upasampajja viharāmīti pavedeti||<br />
					addhā Āḷāro Kālāmo imaɱ dhammaɱ jānaɱ passaɱ viharatī' ti.|| ||</p>

					<p class="f4">Atha khv'āhaɱ bhikkhave yena Āḷāro Kālāmo ten'upasaṅkamiɱ.|| ||</p>

					<p class="f4">Upasaṅkamitvā Āḷāraɱ Kālāmaɱ etad avoca:|| ||</p>

					<p class="f4">'Kittāvatā no āvuso Kālāma imaɱ dhammaɱ sayaɱ abhiññā sacchi-katvā upasampajja pavedesī' ti?|| ||</p>

					<p class="f4">Evaɱ vutte bhikkhave Āḷāro Kālāmo Ākiñcaññ'āyatanaɱ pavedesi.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">'Na kho Āḷārass'eva Kālāmassa atthi saddhā,||<br />
					mayham p'atthi saddhā,||<br />
					na kho Āḷārass'eva Kālāmassa atthi viriyaɱ,||<br />
					mayham p'atthi viriyaɱ,||<br />
					na kho Āḷārass'eva Kālāmassa atthi sati,||<br />
					mayham p'atthi sati,.|| ||</p>

					<p class="f4">Na kho Āḷārass'eva Kālāmassa atthi samādhi,||<br />
					mayham p'atthi samādhi.|| ||</p>

					<p class="f4">Na kho Āḷārass'eva Kālāmassa atthi paññā,||<br />
					mayham p'atthi paññā.|| ||</p>

					<p class="f4">Yan'nūn-ā-haɱ yaɱ dhammaɱ Āḷāro Kālāmo:|| ||</p>

					<p class="f4">'Sayaɱ abhiññā sacchi-katvā upasampajja viharāmīti pavedeti tassa Dhammassa sacchi-kiriyāya padaheyyan' ti.|| ||</p>

					<p class="f4">So kho ahaɱ bhikkhave nacirass'eva khippam'eva taɱ dhammaɱ sayaɱ abhiññā sacchi-katvā upasampajja vihāsiɱ.|| ||</p>

					<p class="f4">Atha khv'āhaɱ bhikkhave yena Āḷāro Kālāmo ten'upasaṅkamiɱ.|| ||</p>

					<p class="f4">Upasaṅkamitvā Āḷāraɱ Kālāmaɱ etad avocaɱ:|| ||</p>

					<p class="f4">'Ettāvatā no āvuso Kālāma imaɱ dhammaɱ sayaɱ abhiññā sacchi-katvā upasampajja pavedesī' ti.|| ||</p>

					<p class="f4">'Ettāvatā kho ahaɱ āvuso imaɱ dhammaɱ sayaɱ abhiññā sacchi-katvā upasampajja pavedemī' ti.|| ||</p>

					<p class="f4">"Aham pi kho āvuso ettāvatā imaɱ dhammaɱ sayaɱ abhiññā sacchi-katvā upasampajja viharāmī" ti.|| ||</p>

					<p class="f4">"Lābhā no āvuso,||<br />
					su-laddhaɱ no āvuso,||<br />
					ye mayaɱ āyasmantaɱ tādisaɱ sabrahma-cāriɱ passāma.|| ||</p>

					<p class="f4">Iti yāhaɱ dhammaɱ sayaɱ abhiññā sacchi-katvā upasampajja pavedemi,||<br />
					taɱ tvaɱ dhammaɱ sayaɱ abhiññā sacchi-katvā upasampajja viharasi.|| ||</p>

					<p class="f4">Yaɱ <a id="pg165"><span class="f2 g"><b>[165]</b></span></a> tvaɱ dhammaɱ sayaɱ abhiññā sacchi-katvā upasampajja viharasi,||<br />
					tam ahaɱ dhammaɱ sayaɱ abhiññā sacchi-katvā upasampajja pavedemi.|| ||</p>

					<p class="f4">Iti yāhaɱ dhammaɱ jānāmi,||<br />
					taɱ tvaɱ dhammaɱ jānāsi.|| ||</p>

					<p class="f4">Yaɱ tvaɱ dhammaɱ jānāsi,||<br />
					tam ahaɱ dhammaɱ jānāmi.|| ||</p>

					<p class="f4">Iti yādiso ahaɱ,||<br />
					tādiso tvaɱ.|| ||</p>

					<p class="f4">Yādiso tvaɱ,||<br />
					tādiso ahaɱ.|| ||</p>

					<p class="f4">Ehi dāni āvuso,||<br />
					ubho va santā imaɱ gaṇaɱ pariharāmā' ti.|| ||</p>

					<p class="f4">Iti kho bhikkhave Āḷāro Kālāmo ācariyo me samāno antevāsiɱ maɱ samānaɱ attano samasamaɱ ṭhapesi,||<br />
					uḷārāya ca maɱ pūjāya pūjesi.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">'Nāyaɱ dhammo nibbidāya na virāgāya na nirodhāya na upasamāya na abhiññāya na sambodhāya na nibbānāya saɱvaṭṭati,||<br />
					yāva-d-eva Ākiñ caññ'āyatanūpapattiyā' ti.|| ||</p>

					<p class="f4">So kho ahaɱ bhikkhave taɱ dhammaɱ analaɱkaritvā tasmā dhammā nibbijja apakkamiɱ.|| ||</p>

					<p class="f4">16. So kho ahaɱ bhikkhave kiɱ kusalagavesī anuttaraɱ santivarapadaɱ pariyesamāno yena Uddako Rāmaputto ten'upasaṅkamiɱ.|| ||</p>

					<p class="f4">Upasaṅkamitvā Uddakaɱ Rāmaputtaɱ etad avocaɱ:|| ||</p>

					<p class="f4">'Icchām'ahaɱ āvuso imasmiɱ Dhamma-Vinaye Brahma-cariyaɱ caritun' ti.|| ||</p>

					<p class="f4">Evaɱ vutte bhikkhave Uddako Rāmaputto maɱ etad avoca:|| ||</p>

					<p class="f4">'Viharat'āyasmā, tādiso ayaɱ dhammo yattha viññū puriso nacirass'eva sakaɱ ācariyakaɱ sayaɱ abhiññā sacchi-katvā upasampajja vihareyyā' ti.|| ||</p>

					<p class="f4">So kho ahaɱ bhikkhave nacirass'eva khippam'eva taɱ dhammaɱ pariyāpuṇiɱ.|| ||</p>

					<p class="f4">So kho ahaɱ bhikkhave tāvataken'eva oṭṭhapahatamattena lapita-lāpana-mattena ñāṇa-vādañ ca vadāmi theravādañ ca||<br />
					'jānāmi, passāmī' ti ca paṭijānāmi ahañ c'eva aññe ca.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">'Na kho Rāmo imaɱ dhammaɱ kevalaɱ saddhā-mattakena:||<br />
					sayaɱ abhiññā sacchi-katvā upasampajja viharāmīti pavedesi,||<br />
					addhā Rāmo imaɱ dhammaɱ jānaɱ passaɱ vihāsīti.|| ||</p>

					<p class="f4">Atha khv'āhaɱ bhikkhave yena Uddako Rāmaputto ten'upasaṅkamiɱ.|| ||</p>

					<p class="f4">Upasaṅkamitvā Uddakaɱ Rāmaputtaɱ etad avocaɱ:|| ||</p>

					<p class="f4">'Kittāvatā no āvuso Rāmo imaɱ dhammaɱ sayaɱ abhiññā sacchi-katvā upasampajja pavedesī' ti?|| ||</p>

					<p class="f4">Evaɱ vutte bhikkhave Uddako Rāmaputto N'eva-saññā-nā-saññ'āyatanaɱ pavedesi.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">'Na kho Rāmass'eva ahosi saddhā,||<br />
					mayham p'atthi saddhā.|| ||</p>

					<p class="f4">Na kho Rāmass'eva ahosi <a id="pg166"><span class="f2 g"><b>[166]</b></span></a> viriyaɱ,||<br />
					mayham p'atthi viriyaɱ.|| ||</p>

					<p class="f4">Na kho Rāmass'eva ahosi sati,||<br />
					mayham p'atthi sati.|| ||</p>

					<p class="f4">Na kho Rāmass'eva ahosi samādhi,||<br />
					mayham p'atthi samādhi.|| ||</p>

					<p class="f4">Na kho Rāmass'eva ahosi paññā,||<br />
					mayham p'atthi paññā.|| ||</p>

					<p class="f4">Yan'nūn-ā-haɱ yaɱ dhammaɱ Rāmo:||<br />
					sayaɱ abhiññā sacchi-katvā upasampajja viharāmīti pavedesi,||<br />
					tassa Dhammassa sacchi-kiriyāya padaheyyan" ti.|| ||</p>

					<p class="f4">So kho ahaɱ bhikkhave nacirass'eva khippam'eva taɱ dhammaɱ sayaɱ abhiññā sacchi-katvā upasampajja vihāsiɱ.|| ||</p>

					<p class="f4">Atha khv'āhaɱ bhikkhave yena Uddako Rāmaputto ten'upasaṅkamiɱ.|| ||</p>

					<p class="f4">Upasaṅkamitvā Uddakaɱ Rāmaputtaɱ etad avocaɱ:|| ||</p>

					<p class="f4">'Ettāvatā no āvuso Rāmo imaɱ dhammaɱ sayaɱ abhiññā sacchi-katvā upasampajja pavedesī' ti?|| ||</p>

					<p class="f4">'Ettāvatā kho Rāmo āvuso imaɱ dhammaɱ sayaɱ abhiññā sacchi-katvā upasampajja pavedesī' ti.|| ||</p>

					<p class="f4">'Aham pi kho āvuso ettāvatā imaɱ dhammaɱ sayaɱ abhiññā sacchi-katvā upasampajja viharāmīti.|| ||</p>

					<p class="f4">Lābhā no āvuso,||<br />
					su-laddhaɱ no āvuso,||<br />
					ye mayaɱ āyasmantaɱ tādisaɱ sabrahma-cāriɱ passāma.|| ||</p>

					<p class="f4">Iti yaɱ dhammaɱ Rāmo sayaɱ abhiññā sacchi-katvā upasampajja pavedesi,||<br />
					taɱ tvaɱ dhammaɱ sayaɱ abhiññā sacchi-katvā upasampajja viharasi.|| ||</p>

					<p class="f4">Yaɱ tvaɱ dhammaɱ sayaɱ abhiññā sacchi-katvā upasampajja viharasi,||<br />
					taɱ dhammaɱ Rāmo sayaɱ abhiññā sacchi-katvā upasampajja pavedesi.|| ||</p>

					<p class="f4">Iti yaɱ dhammaɱ Rāmo aññāsi,||<br />
					taɱ tvaɱ dhammaɱ jānāsi||<br />
					yaɱ tvaɱ dhammaɱ jānāsi||<br />
					taɱ dhammaɱ Rāmo aññāsi.|| ||</p>

					<p class="f4">Iti yādiso Rāmo ahosi,||<br />
					tādiso tvaɱ,||<br />
					yādiso tvaɱ,||<br />
					tādiso Rāmo ahosi.|| ||</p>

					<p class="f4">Ehi dāni āvuso,||<br />
					tvaɱ imaɱ gaṇaɱ pariharā' ti.|| ||</p>

					<p class="f4">Iti kho bhikkhave Uddako Rāmaputto sabrahma-cārī me samāno ācariyaṭṭhāne va maɱ ṭhapesi||<br />
					uḷārāya ca maɱ pūjāya pūjesi.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">'Nāyaɱ dhammo nibbidāya na virāgāya na nirodhāya na nibbānāya saɱvaṭṭati,||<br />
					yāva-d-eva N'eva-saññā-nā-saññ-ā-yatan'ūpapattiyā' ti.|| ||</p>

					<p class="f4">So kho ahaɱ bhikkhave taɱ dhammaɱ analaɱkaritvā tasmā dhammā nibbijja apakkamiɱ.|| ||</p>

					<p class="f4">17. So kho ahaɱ bhikkhave kiɱ kusalagavesī anuttaraɱ santivarapadaɱ pariyesamāno Magadhesu anupubbena cārikaɱ caramāno yena Uruvelā senānigamo tad'avasariɱ.|| ||</p>

					<p class="f4"><a id="pg167"><span class="f2 g"><b>[167]</b></span></a> Tatth'addasaɱ rāmaṇīyaɱ bhūmi-bhāgaɱ,||<br />
					pāsādikañ ca vana-saṇḍaɱ,||<br />
					nadiñ ca sandantiɱ setakaɱ supatitthaɱ Rāmaṇīyaɱ,||<br />
					samantā ca gocaragāmaɱ.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">'Rāmaṇīyo vata bhūmibhāgo pāsādiko ca vana-saṇḍo,||<br />
					nadī ca sandati setakā supatitthā rāmaṇīyā,||<br />
					samantā ca gocaragāmo;||<br />
					alaɱ vat'idaɱ kula-puttassa padhān'atthikassa padhānāyā" ti.|| ||</p>

					<p class="f4">So kho ahaɱ bhikkhave tatth'eva nisīdiɱ alam'idaɱ padhānāyāti.|| ||</p>

					<p class="f4">18. So kho ahaɱ bhikkhave attanā jāti-dhammo samāno jāti-dhamme ādīnavaɱ viditvā ajātaɱ anuttaraɱ yoga-k-khemaɱ Nibbānaɱ pariyesamāno ajātaɱ anuttaraɱ yoga-k-khemaɱ Nibbānaɱ ajjhagamaɱ.|| ||</p>

					<p class="f4">Attanā jarā-dhammo samāno jarā-dhamme ādīnavaɱ viditvā ajaraɱ anuttaraɱ yoga-k-khemaɱ Nibbānaɱ pariyesamāno ajaraɱ anuttaraɱ yoga-k-khemaɱ Nibbānaɱ ajjhagamaɱ.|| ||</p>

					<p class="f4">Attanā vyādhi-dhammo samāno vyādhi-dhamme ādīnavaɱ viditvā abyādhiɱ anuttaraɱ yoga-k-khemaɱ Nibbānaɱ pariyesamāno abyādhiɱ anuttaraɱ yoga-k-khemaɱ Nibbānaɱ ajjhagamaɱ.|| ||</p>

					<p class="f4">Attanā maraṇa-dhammo samāno maraṇa-dhamme ādīnavaɱ viditvā amataɱ anuttaraɱ yoga-k-khemaɱ Nibbānaɱ pariyesamāno amataɱ anuttaraɱ yoga-k-khemaɱ Nibbānaɱ ajjhagamaɱ.|| ||</p>

					<p class="f4">Attanā soka-dhammo samāno soka-dhamme ādīnavaɱ viditvā asokaɱ anuttaraɱ yoga-k-khemaɱ Nibbānaɱ pariyesamāno asokaɱ anuttaraɱ yoga-k-khemaɱ Nibbānaɱ ajjhagamaɱ.|| ||</p>

					<p class="f4">Attanā saṅkilesa-dhammo samāno saṅkilesa dhamme ādīnavaɱ viditvā asaṅkiliṭṭhaɱ anuttaraɱ yoga-k-khemaɱ Nibbānaɱ pariyesamāno asaṅkiliṭṭhaɱ anuttaraɱ yoga-k-khemaɱ Nibbānaɱ ajjhagamaɱ.|| ||</p>

					<p class="f4">Āṇañ ca pana me dassanaɱ udapādi:||<br />
					akuppā me vimutti.|| ||</p>

					<p class="f4">Ayamantimā jāti.|| ||</p>

					<p class="f4">N'atthi dāni puna-b-bhavo' ti.|| ||</p>

					<p class="f4">19. Tassa mayhaɱ bhikkhave etad ahosi:|| ||</p>

					<p class="f4">Adhigato kho myā'yaɱ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo.|| ||</p>

					<p class="f4">Ālayarāmā kho panāyaɱ pajā ālaya-ratā ālaya-sammuditā.|| ||</p>

					<p class="f4">Ālayarāmāya kho pana pajāya ālaya-ratāya ālaya-sammuditāya duddasaɱ idaɱ ṭhānaɱ||<br />
					yad idaɱ ida-p-paccayatāpaṭicca-samuppādo.|| ||</p>

					<p class="f4">Idam pi kho ṭhānaɱ duddasaɱ||<br />
					yad idaɱ sabba-saṅkhāra-samatho sabb'ūpadhi-paṭinissaggo taṇha-k-khayo virāgo nirodho Nibbānaɱ.|| ||</p>

					<p class="f4"><a id="pg168"><span class="f2 g"><b>[168]</b></span></a> Ahañ c'eva kho pana Dhammaɱ deseyyaɱ pare ca me na ājāneyyuɱ,||<br />
					so mam'assa kilamatho,||<br />
					sā mam'assa vihesāti.|| ||</p>

					<p class="f4">Api'ssu maɱ bhikkhave imā anacchariyā gāthā paṭibhaɱsu pubbe a-s-suta-pubbā:|| ||</p>

					      <p class="f4 in2">Kiccena me adhigataɱ halandāni pakāsituɱ,||<br />
							rāga-dosa-paretehi nāyaɱ dhammo su-sambudho.||<br />
							Paṭisotagāmiɱ nipuṇaɱ gambhīraɱ duddasaɱ aṇuɱ,||<br />
							rāga-rattā na dakkhinti tamokkhandhena āvaṭāti.|| ||</p>

					<p class="f4">Iti ha me bhikkhave paṭisañcikkhato appossukkatāya cittaɱ namati,||<br />
					no Dhamma-desanāya.|| ||</p>

					<p class="f4">20. Atha kho bhikkhave brahmuno Sahampatissa mama cetasā ceto-parivitakkam-aññāya etad ahosi:|| ||</p>

					<p class="f4">"Nassati vata bho loko,||<br />
					vinassati vata bho loko,||<br />
					yatra hi nāma Tathāgatassa arahato Sammā Sambuddhassa appossukkatāya cittaɱ namati,||<br />
					no Dhamma-desanāyāti.|| ||</p>

					<p class="f4">Atha kho bhikkhave Brahmā Sahampati seyyathā pi nāma balavā puriso sammiñjitaɱ vā bāhaɱ pasāreyya,||<br />
					pasāritaɱ vā bāhaɱ sammiñjeyya,||<br />
					evam evaɱ Brahma-loke antara-hito mama purato pātu-r-ahosi.|| ||</p>

					<p class="f4">Atha kho bhikkhave Brahmā Sahampati ekaɱsaɱ uttarā-saṅgaɱ karitvā yenāhaɱ ten'añjaliɱ paṇāmetvā maɱ etad avoca:|| ||</p>

					<p class="f4">"Desetu bhante Bhagavā dhammaɱ.|| ||</p>

					<p class="f4">Desetu Sugato dhammaɱ.|| ||</p>

					<p class="f4">Sanni sattā apparajakkhajātikā,||<br />
					assavaṇatā Dhammassa parihāyanti.|| ||</p>

					<p class="f4">Bhavissanti Dhammassa aññātāro" ti.|| ||</p>

					<p class="f4">Idam avoca bhikkhave Brahmā Sahampati.|| ||</p>

					<p class="f4">Idaɱ vatvā athāparaɱ etad avoca:|| ||</p>

					      <p class="f4 in2">Pāturahosi Magadhesu pubbe,||<br />
							Dhammo asuddho samalehi cintito.||<br />
							Avāpuretaɱ amatassa dvāraɱ.||<br />
							Suṇantu dhammaɱ||<br />
							vimalenānuBuddhaɱ.|| ||</p>

							<p class="f4 in2">Sele yathā pabbatamuddhaniṭṭhito,||<br />
							Yathā pi passe janataɱ samantato,||<br />
							Tath'ūpamaɱ dhammamayaɱ||<br />
							su medha,||<br />
							Pāsādamāruyha samantacakkhu,||<br />
							Sokāvatiṇṇaɱ janatamapetasoko,||<br />
							Avekkhassu jāti-jarābhibhūtaɱ|| ||</p>

							<p class="f4 in2"><a id="pg169"><span class="f2 g"><b>[169]</b></span></a> Uṭṭhehi vīra vijita-saṅgāma satthavāha anaṇa vicara loke,||<br />
							Desassu Bhagavā dhammaɱ||<br />
							aññātāro bhavissantī" ti.|| ||</p>

					<p class="f4">21. Atha khv'āhaɱ bhikkhave brahmuno ca||<br />
					ajjhesanaɱ viditvā sattesu ca||<br />
					kāruññataɱ paṭicca Buddhacakkhunā lokaɱ volokesiɱ.|| ||</p>

					<p class="f4">Addasaɱ kho ahaɱ bhikkhave Buddhacakkhunā lokaɱ volokento satte apparajakkhe mahārajakkhe,||<br />
					tikkhindriye mudindriye,||<br />
					svākāre dvākāre suviññāpaye (duviññāpaye),||<br />
					app'ekacce paralokavajjabhaya-dassāvine viharante,||<br />
					(app'ekacce na paralokavajjabhaya-dassāvine viharante).|| ||</p>

					<p class="f4">Seyyathā pi nāma uppaliniyaɱ vā paduminiyaɱ vā||<br />
					puṇḍarīkiniyaɱ vā||<br />
					app'ekaccāni uppalāni vā||<br />
					padumāni vā||<br />
					puṇḍarīkāni vā||<br />
					udake jātāni udake saɱvaddhāni udakānuggatāni antonimuggaposīni,||<br />
					app'ekaccāni uppalāni vā||<br />
					padumāni vā||<br />
					puṇḍarīkāni vā||<br />
					udake jātāni udake saɱvaddhāni samodakaɱ ṭhitāni,||<br />
					app'ekaccāni uppalāni vā||<br />
					padumāni vā||<br />
					puṇḍarīkāni vā||<br />
					udake jātāni udake saɱvaddhāni udakā accuggamma tiṭṭhanti anupalittāni udakena.|| ||</p>

					<p class="f4">Evam eva kho ahaɱ bhikkhave Buddhacakkhunā lokaɱ volokento addasaɱ satte apparajakkhe mahārajakkhe,||<br />
					tikkhindriye mudindriye,||<br />
					svākāre (dvākāre),||<br />
					suviññāpaye (duviññāpaye),||<br />
					app'ekacce paralokavajjabhaya-dassāvine viharante,||<br />
					(app'ekacce na paralokavajjabhaya-dassāvine viharante).|| ||</p>

					<p class="f4">Atha khv'āhaɱ bhikkhave Brahmānaɱ Sahampatiɱ gāthāya paccabhāsiɱ:|| ||</p>

					<p class="f4">Dakkhiṇaɱ jāṇumaṇḍalaɱ puthuviyaɱ nihantvā yenāhaɱ,||<br />
					mahāvaggaPāli.|| ||</p>

					      <p class="f4 in2">Apārutā tesaɱ amatassa dvārā||<br />
							Ye sotavanto pamuñcantu saddhaɱ||<br />
							Vihiɱsasaññi paguṇaɱ nabhāsiɱ,||<br />
							Dhammaɱ paṇītaɱ manujesu brahme ti.|| ||</p>

					<p class="f4">Atha kho bhikkhave Brahmā Sahampati:||<br />
					katāvakāso kho'mhi Bhagavatā Dhamma-desanāyāti maɱ abhivādetvā padakkhiṇaɱ katvā tatth'evantara-dhāyi.|| ||</p>

					<p class="f4">22. Tassa mayhaɱ bhikkhave etad ahosi:|| ||</p>

					<p class="f4">"Kassa nu kho ahaɱ paṭhamaɱ dhammaɱ desayyaɱ,||<br />
					ko imaɱ dhammaɱ khippam'eva ājānissatī" ti?|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">"Ayaɱ kho Āḷāro Kālāmo paṇḍito vyatto medhāvī,||<br />
					dīgha-rattaɱ apparajakkhajātiko.|| ||</p>

					<p class="f4">Yan'nūn-ā-haɱ Āḷārassa <a id="pg170"><span class="f2 g"><b>[170]</b></span></a> Kālāmassa paṭhamaɱ Dhammaɱ deseyyaɱ,||<br />
					so imaɱ dhammaɱ khippam'eva ājānissatī' ti.|| ||</p>

					<p class="f4">Atha kho maɱ bhikkhave devatā upasaṅkamitvā etad avoca:|| ||</p>

					<p class="f4">"Sattāhakāla-kato bhante Āḷāro Kālāmo" ti.|| ||</p>

					<p class="f4">Āṇañca pana me dassanaɱ udapādi:||<br />
					sattāhakāla-kato Āḷāro Kālāmo' ti.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">"Mahājāniyo kho Āḷāro Kālāmo.|| ||</p>

					<p class="f4">Sace hi so imaɱ dhammaɱ suṇeyya khippam'eva ājāneyyā' ti.|| ||</p>

					<p class="f4">23. Tassa mayhaɱ bhikkhave etad ahosi:|| ||</p>

					<p class="f4">"Kassa nu kho ahaɱ paṭhamaɱ Dhammaɱ deseyyaɱ,||<br />
					ko imaɱ dhammaɱ khippam'eva ājānissatī" ti?|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">"Ayaɱ kho Uddako Rāmaputto paṇḍito vyatto medhāvī,||<br />
					dīgha-rattaɱ apparajakkhajātiko.|| ||</p>

					<p class="f4">Yan'nūn-ā-haɱ Uddakassa Rāmaputtassa paṭhamaɱ Dhammaɱ deseyyaɱ,||<br />
					so imaɱ dhammaɱ khippam'eva ājānissatī' ti.|| ||</p>

					<p class="f4">Atha kho maɱ bhikkhave devatā upasaṅkamitvā etad avoca:|| ||</p>

					<p class="f4">"Abhidosakāla-kato bhante Uddako Rāmaputtoti.|| ||</p>

					<p class="f4">Āṇañca pana me dassanaɱ udapādi:|| ||</p>

					<p class="f4">Abhidosakāla-kato Uddako Rāmaputto' ti.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">Mahājāniyo kho Uddako Rāmaputto.|| ||</p>

					<p class="f4">Sace hi so imaɱ dhammaɱ suṇeyya khippam'eva ājāneyyā' ti.|| ||</p>

					<p class="f4">24. Tassa mayhaɱ bhikkhave etad ahosi:|| ||</p>

					<p class="f4">"Kassa nu kho ahaɱ paṭhamaɱ Dhammaɱ deseyyaɱ,||<br />
					ko imaɱ dhammaɱ khippam'eva ājānissatī" ti?|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">"Bahukārā kho me pañca-vaggiyā bhikkhū ye maɱ padhānapahit'attaɱ upaṭṭhahiɱsu.|| ||</p>

					<p class="f4">Yan'nūn-ā-haɱ pañca-vaggiyānaɱ bhikkhūnaɱ paṭhamaɱ dhammaɱ deseyyan" ti.|| ||</p>

					<p class="f4">Tassa mayhaɱ bhikkhave etad ahosi:|| ||</p>

					<p class="f4">"Kahannukho etarahi pañca-vaggiyā bhikkhū viharantī" ti?|| ||</p>

					<p class="f4">Addasaɱ kho ahaɱ bhikkhave dibbena cakkhunā visuddhena atikkanta-mānusakena pañca-vaggiye bhikkhū Bārāṇasiyaɱ viharante Isipatane Migadāye.|| ||</p>

					<p class="f4">25. Atha khv'āhaɱ bhikkhave uruvelāyaɱ yath-ā-bhirantaɱ viharitvā yena Bārāṇasī tena cārikaɱ pakkamiɱ.|| ||</p>

					<p class="f4">Addasā kho maɱ bhikkhave Upako ājīvako antarā ca Gayaɱ antarā ca bodhiɱ addhāna-magga-paṭipannaɱ||<br />
					disvāna maɱ etad avoca:|| ||</p>

					<p class="f4">"Vi-p-pasannāni kho te āvuso indriyāni,||<br />
					parisuddho chavivaṇṇo pariyodāto.|| ||</p>

					<p class="f4">Kaɱ si tvaɱ āvuso uddissa pabba-jito?|| ||</p>

					<p class="f4">Ko vā te Satthā?|| ||</p>

					<p class="f4">Kassa vā tvaɱ dhammaɱ <a id="pg171"><span class="f2 g"><b>[171]</b></span></a> rocesī" ti?|| ||</p>

					<p class="f4">Evaɱ vutte ahaɱ bhikkhave Upakaɱ ājīvakaɱ gāthāhi ajjhabhāsiɱ:|| ||</p>

					      <p class="f4 in2">Sabbāhibhū sabba-vidūhamasmī||<br />
							Sabbesu dhammesu anūpalitto,||<br />
							Sabbañjaho taṇha-k-khaye vimutto||<br />
							Sayaɱ abhiññāya kamuddiseyyaɱ?|| ||</p>

					      <p class="f4 in2">Na me ācariyo atthi sadiso me na vijjati,||<br />
							Sadevakasmiɱ lokasmiɱ n'atthi me paṭipuggalo.|| ||</p>

					      <p class="f4 in2">Ahaɱ hi arahā loke ahaɱ Satthā anuttaro,||<br />
							Ekho'mhi Sammā Sambuddho sītibhūtosmi nibbuto.|| ||</p>

					      <p class="f4 in2">Dhamma-cakkaɱ pavattetuɱ gacchāmi kāsinaɱ puraɱ,||<br />
							andha-bhūtasmiɱ lokasmiɱ āhañchaɱ amatadundubhinti.|| ||</p>

					      <p class="f4 in2">Yathā kho tvaɱ āvuso paṭijānāsi anantajino' ti?|| ||</p>

					<p class="f4">Mādisā ve jinā honti ye pattā āsava-k-khayaɱ,||<br />
					Jitā me pāpakā dhammā tasmāhaɱ upakā jino" ti.|| ||</p>

					<p class="f4">Evaɱ vutte bhikkhave Upako ājīvako huveyyapāvuso'ti vatvā sīsaɱ okampetvā ummaggaɱ gahetvā pakkāmi.|| ||</p>

					<p class="f4">26. Atha khv'āhaɱ bhikkhave anupubbena cārikaɱ caramāno yena Bārāṇasī Isipatanaɱ Migadāyo yena pañca-vaggiyā bhikkhū ten'upasaṅkamiɱ.|| ||</p>

					<p class="f4">Addasāsuɱ kho maɱ bhikkhave pañca-vaggiyā bhikkhū dūrato va āga-c-chantaɱ.|| ||</p>

					<p class="f4">Disvāna añña-maññaɱ saṇṭhapesuɱ:||<br />
					ayaɱ kho āvuso Samaṇo Gotamo āgacchati bāhuliko padhāna-vibbhanto āvatto bāhullāya.|| ||</p>

					<p class="f4">So n'eva abhivādetabbo,||<br />
					na paccuṭṭhātabbo nāssa patta-cīvaraɱ paṭiggahetabbaɱ.|| ||</p>

					<p class="f4">Api ca kho āsanaɱ ṭhapetabbaɱ sace ākankhissati nisīdissatī' ti||<br />
					yathā yathā kho ahaɱ bhikkhave upasaṅkamāmi,||<br />
					tathā tathā pañca-vaggiyā bhikkhū nāsakkhiɱsu sakāya katikāya saṇṭhātuɱ.|| ||</p>

					<p class="f4">App'ekacce maɱ paccuggantvā patta-cīvaraɱ paṭiggahesuɱ.|| ||</p>

					<p class="f4">App'ekacce āsanaɱ paññāpesuɱ.|| ||</p>

					<p class="f4">Appekacca pādodakaɱ upaṭṭhapesuɱ.|| ||</p>

					<p class="f4">Api ca kho maɱ nāmena ca||<br />
					āvusovādena ca samud'ācaran" ti.|| ||</p>

					<p class="f4">27. Evaɱ vutte ahaɱ bhikkhave pañca-vaggiye bhikkhū etad avocaɱ:|| ||</p>

					<p class="f4">"Mā bhikkhave Tathāgataɱ nāmena ca||<br />
					āvuso-vādena ca samudācarittha.|| ||</p>

					<p class="f4">Arahaɱ bhikkhave Tathāgato Sammā <a id="pg172"><span class="f2 g"><b>[172]</b></span></a> Sambuddho.|| ||</p>

					<p class="f4">Odahatha bhikkhave sotaɱ.|| ||</p>

					<p class="f4">Amatamadhigataɱ.|| ||</p>

					<p class="f4">Ahamanusāsāmi.|| ||</p>

					<p class="f4">Ahaɱ Dhammaɱ desemi.|| ||</p>

					<p class="f4">Yath'ānusiṭṭhaɱ tathā paṭipajjamānā nacirass'eva yass'atthāya kula-puttā samma-d-eva agārasmā anagāriyaɱ pabbajanti,||<br />
					tad anuttaraɱ Brahma-cariya-pariyosānaɱ diṭṭhe'va dhamme sayaɱ abhiññā sacchi-katvā upasampajja viharissathā" ti.|| ||</p>

					<p class="f4">Evaɱ vutte bhikkhave pañca-vaggiyā bhikkhū maɱ etad avocuɱ:|| ||</p>

					<p class="f4">Tāya pi kho tvaɱ āvuso Gotama iriyāya||<br />
					tāya paṭipadāya||<br />
					tāya du-k-kara-kāri-kāya nājjhagamā uttariɱ manussa-dhammā alam-ariya-ñāṇa-dassana-visesaɱ.|| ||</p>

					<p class="f4">Kim pana tvaɱ etarahi bāhuliko padhāna-vibbhanto āvatto bāhullāya adhigamissasi uttariɱ manussa-dhammā alam-ariya-ñāṇa-dassana-visesanti.|| ||</p>

					<p class="f4">Evaɱ vutte ahaɱ bhikkhave pañca-vaggiye bhikkhū etad avocaɱ:||<br />
					na bhikkhave Tathāgato bāhuliko,||<br />
					na padhāna-vibbhanto,||<br />
					na āvatto bāhullāya.|| ||</p>

					<p class="f4">Arahaɱ bhikkhave Tathāgato Sammā Sambuddho.|| ||</p>

					<p class="f4">Odahatha bhikkhave sotaɱ.|| ||</p>

					<p class="f4">Amata-madhigataɱ.|| ||</p>

					<p class="f4">Ahamanusāsāmi.|| ||</p>

					<p class="f4">Ahaɱ Dhammaɱ desemi.|| ||</p>

					<p class="f4">Yath'ānusiṭṭhaɱ tathā paṭijānamānā nacirass'eva yass'atthāya kula-puttā samma-d-eva agārasmā anagāriyaɱ pabbajanti,||<br />
					tad anuttaraɱ Brahma-cariya-pariyosānaɱ diṭṭhe'va dhamme sayaɱ abhiññā sacchi-katvā upasampajja viharissathā" ti.|| ||</p>

					<p class="f4">Dutiyam pi kho bhikkhave pañca-vaggiyā bhikkhū maɱ etad avocuɱ:|| ||</p>

					<p class="f4">Tāya pi kho tvaɱ āvuso Gotama iriyāya||<br />
					tāya paṭipadāya||<br />
					tāya du-k-kara-kāri-kāya nājjhagamā uttariɱ manussa-dhammā alam-ariya-ñāṇa-dassana-visesaɱ.|| ||</p>

					<p class="f4">Kim pana tvaɱ etarahi bāhuliko padhāna-vibbhanto āvatto bāhullāya adhigamissasi uttariɱ manussa-dhammā alam-ariya-ñāṇa-dassana-visesan" ti?|| ||</p>

					<p class="f4">Dutiyam pi kho ahaɱ bhikkhave pañca-vaggiye bhikkhū etad avocaɱ:|| ||</p>

					<p class="f4">"Na bhikkhave Tathāgato bāhuliko||<br />
					na padhāna-vibbhanto,||<br />
					na āvatto bāhullāya.|| ||</p>

					<p class="f4">Arahaɱ bhikkhave Tathāgato Sammā Sambuddho.|| ||</p>

					<p class="f4">Odahatha bhikkhave sotaɱ.|| ||</p>

					<p class="f4">Amatamadhigataɱ.|| ||</p>

					<p class="f4">Ahamanusāsāmi.|| ||</p>

					<p class="f4">Ahaɱ Dhammaɱ desemi.|| ||</p>

					<p class="f4">Yath'ānusiṭṭhaɱ tathā paṭipajjamānā nacirass'eva yass'atthāya kula-puttā samma-d-eva agārasmā anagāriyaɱ pabbajanti,||<br />
					tad anuttaraɱ Brahma-cariya-pariyosānaɱ diṭṭhe'va dhamme sayaɱ abhiññā sacchi-katvā upasampajja viharissathā" ti.|| ||</p>

					<p class="f4">Tatiyam pi kho bhikkhave pañca-vaggiyā bhikkhū maɱ etad avocuɱ:|| ||</p>

					<p class="f4">"Tya pi kho tvaɱ āvuso Gotama iriyāya||<br />
					tāya paṭipadāya||<br />
					tāya du-k-kara-kāri-kāya nājjhagamā uttariɱ manussa-dhammā alam-ariya-ñāṇa-dassana-visesaɱ.|| ||</p>

					<p class="f4">Kim pana tvaɱ etarahi bāhuliko padhāna-vibbhanto āvatto bāhullāya adhigamissasi uttariɱ manussa-dhammā alam-ariya-ñāṇa-dassana-visesan" ti?|| ||</p>

					<p class="f4">28. Evaɱ vutte ahaɱ bhikkhave pañca-vaggiye bhikkhū etad avocaɱ:|| ||</p>

					<p class="f4">"Abhijānātha me no tumhe bhikkhave ito pubbe eva-rūpaɱ vabbhāvitametan"ti.|| ||</p>

					<p class="f4">"No h'etaɱ bhante" ti.|| ||</p>

					<p class="f4">"Na bhikkhave Tathāgato bāhuliko,||<br />
					na padhāna-vibbhanto,||<br />
					na āvatto bāhullāya.|| ||</p>

					<p class="f4">Arahaɱ bhikkhave Tathāgato Sammā Sambuddho.|| ||</p>

					<p class="f4">Odahatha bhikkhave sotaɱ.|| ||</p>

					<p class="f4">Amatamadhigataɱ.|| ||</p>

					<p class="f4">Ahamanusāsāmi.|| ||</p>

					<p class="f4">Ahaɱ Dhammaɱ desemi.|| ||</p>

					<p class="f4">Yath'ānusiṭṭhaɱ tathā paṭipajjamānā nacirass'eva yass'atthāya kula-puttā samma-d-eva agārasmā anagāriyaɱ pabbajanti,||<br />
					tad anuttaraɱ Brahma-cariya-pariyosānaɱ diṭṭhe'va dhamme sayaɱ abhiññā sacchi- <a id="pg173"><span class="f2 g"><b>[173]</b></span></a> katvā upasampajja viharissathā" ti.|| ||</p>

					<p class="f4">29. Asakkhiɱ kho ahaɱ bhikkhave pañca-vaggiye bhikkhū saññāpetuɱ.|| ||</p>

					<p class="f4">Dve pi sudaɱ bhikkhave ovadāmi.|| ||</p>

					<p class="f4">Tayo bhikkhū piṇḍāya caranti.|| ||</p>

					<p class="f4">Yaɱ tayo bhikkhū piṇḍāya caritvā āharanti,||<br />
					tena chabbaggā yāpema tayo pi sudaɱ bhikkhave bhikkhū ovadāmi.|| ||</p>

					<p class="f4">Dve bhikkhū piṇḍāya caranti.|| ||</p>

					<p class="f4">Yaɱ dve bhikkhū piṇḍāya caritvā āharanti,||<br />
					tena chabbaggā yāpema.|| ||</p>

					<p class="f4">30. Atha kho bhikkhave pañca-vaggiyā bhikkhū mayā evaɱ ovadiyamānā||<br />
					evaɱ anusāsiyamānā||<br />
					attanā jāti-dhammā samānā jāti-dhamme ādīnavaɱ viditvā||<br />
					ajātaɱ anuttaraɱ yoga-k-khemaɱ Nibbānaɱ pariyesamānā||<br />
					ajātaɱ anuttaraɱ yoga-k-khemaɱ Nibbānaɱ ajjhagamaɱsu.|| ||</p>

					<p class="f4">Attanā jarā-dhammā samānā jarā-dhamme ādīnavaɱ viditvā||<br />
					ajaraɱ anuttaraɱ yoga-k-khemaɱ Nibbānaɱ pariyesamānā||<br />
					ajaraɱ anuttaraɱ yoga-k-khemaɱ Nibbānaɱ ajjhagamaɱsu.|| ||</p>

					<p class="f4">Attanā vyādhi-dhammā samānā vyādhi-dhamme ādīnavaɱ viditvā||<br />
					abyādhiɱ anuttaraɱ yoga-k-khemaɱ Nibbānaɱ pariyesamānā||<br />
					abyādhiɱ anuttaraɱ yoga-k-khemaɱ Nibbānaɱ ajjhagamaɱsu.|| ||</p>

					<p class="f4">Attanā maraṇa-dhammā samānā maraṇa-dhamme ādīnavaɱ viditvā||<br />
					amataɱ anuttaraɱ yoga-k-khemaɱ Nibbānaɱ pariyesamānā||<br />
					amataɱ anuttaraɱ yoga-k-khemaɱ Nibbānaɱ ajjhagamaɱsu.|| ||</p>

					<p class="f4">Attanā soka-dhammā samānā soka-dhamme ādīnavaɱ viditvā||<br />
					asokaɱ anuttaraɱ yoga-k-khemaɱ Nibbānaɱ pariyesamānā||<br />
					asokaɱ anuttaraɱ yoga-k-khemaɱ Nibbānaɱ ajjhagamaɱsu.|| ||</p>

					<p class="f4">Attanā saṅkilesa-dhammā samānā saṅkilesa-dhamme ādīnavaɱ viditvā||<br />
					asaṅkiliṭṭhaɱ anuttaraɱ yoga-k-khemaɱ Nibbānaɱ pariyesamānā||<br />
					asaṅkiliṭṭhaɱ anuttaraɱ yoga-k-khemaɱ Nibbānaɱ ajjhagamaɱsu.|| ||</p>

					<p class="f4">Āṇañca pana n'esaɱ dassanaɱ udapādi:|| ||</p>

					<p class="f4">"Akuppā no vimutti,||<br />
					ayamantimā jāti,||<br />
					n'atthi-dāni puna-b-bhavo" ti.|| ||</p>

					<p class="f4">31. Pañc'ime bhikkhave kāma-guṇā katame pañca?|| ||</p>

					<p class="f4">Cakkhu-viññeyyā rūpā||<br />
					iṭṭhā kantā manāpā piya-rūpā kām'ūpasaɱ-hitā rajanīyā,||<br />
					sota-viññeyyā saddā||<br />
					iṭṭhā kantā manāpā piya-rūpā kām'ūpasaɱ-hitā rajanīyā,||<br />
					ghāna-viñañeyyā gandhā||<br />
					iṭṭhā kantā manāpā piya-rūpā kām'ūpasaɱ-hitā rajanīyā,||<br />
					jivhā-viññeyyā rasā||<br />
					iṭṭhā kantā manāpā piya-rūpā kām'ūpasaɱ-hitā rajanīyā,||<br />
					kāya-viññeyyā phoṭṭhabbā||<br />
					iṭṭhā kantā manāpā piya-rūpā kām'ūpasaɱ-hitā rajanīyā.|| ||</p>

					<p class="f4">Ime kho bhikkhave pañca kāma-guṇā.|| ||</p>

					<p class="f4">32. Ye hi keci, bhikkhave,||<br />
					samaṇā vā brāhmaṇā vā ime pañca kāma-guṇe gathitā mucchitā ajjhāpannā anādīnavadassāvino anissaraṇa-paññā paribhuñjanti,||<br />
					te evamassu veditabbā:||<br />
					anayamā-pannā vyasanamā-pannā yathā-kāma-karaṇīyā pāpimato.|| ||</p>

					<p class="f4">Seyyathā pi, bhikkhave,||<br />
					āraññako migo baddho pāsarāsiɱ adhisayeyya,||<br />
					so evam assa veditabbo:||<br />
					anayamāpanno vyasanamāpanno yathā-kāma-karaṇīyo luddassa,||<br />
					āga-c-chante ca pana ludde na yena kāmaɱ pakkamissatī" ti.|| ||</p>

					<p class="f4">Evam eva kho bhikkhave||<br />
					ye hi keci samaṇā vā brāhmaṇā vā||<br />
					ime pañca kāma-guṇe gathitā mucchitā ajjhāpannā anādīnavadassāvino anissaraṇa-paññā paribhuñjanti.|| ||</p>

					<p class="f4">Te evamassu veditabbā:||<br />
					anayamā-pannā vyasanamā-pannā yathā-kāma-karaṇīyā pāpimato.|| ||</p>

					<p class="f4">33. Ye ca kho keci bhikkhave samaṇā vā brāhmaṇā vā||<br />
					ime pañca kāma-guṇe agathitā amucchitā anajjhāpannā ādīnavadassāvino nis- <a id="pg174"><span class="f2 g"><b>[174]</b></span></a> saraṇapaññā paribhuñjanti,||<br />
					te evamassu veditabbā:||<br />
					na anayamā-pannā||<br />
					na vyasanamā-pannā||<br />
					na yathā-kāma-karaṇīyā pāpimato.|| ||</p>

					<p class="f4">Seyyathā pi, bhikkhave,||<br />
					āraññako migo abaddho pāsarāsiɱ adhisayeyya,||<br />
					so evam assa veditabbo:||<br />
					na anayamāpanno||<br />
					na vyasanamāpanno||<br />
					na yathā-kāma-karaṇīyo luddassa,||<br />
					āga-c-chante ca pana ludde yena kāmaɱ pakkamissatī ti.|| ||</p>

					<p class="f4">Evam eva kho bhikkhave||<br />
					ye keci samaṇā vā brāhmaṇā vā||<br />
					ime pañca kāma-guṇe agathitā amucchitā anajjhāpannā ādīnavadassāvino nissaraṇa-paññā paribhuñjanti,||<br />
					te evamassu veditabbā:||<br />
					na anayamā-pannā||<br />
					na vyasanamā-pannā||<br />
					na yathā-kāma-karaṇīyā pāpimato.|| ||</p>

					<p class="f4">34. Seyyathā pi, bhikkhave,||<br />
					āraññako migo araññe pavane vissattho gacchati vissattho tiṭṭhati vissattho nisīdati vissattho seyyaɱ kappeti.|| ||</p>

					<p class="f4">Taɱ kissa hetu?|| ||</p>

					<p class="f4">Anāpāthagato bhikkhave luddassa.|| ||</p>

					<p class="f4">Evam eva kho bhikkhave bhikkhu||<br />
					vivicc'eva kāmehi||<br />
					vivicca akusalehi dhammehi||<br />
					sa-vitakkaɱ||<br />
					sa-vicāraɱ||<br />
					viveka-jaɱ pīti-sukhaɱ||<br />
					paṭhamaɱ-jhānaɱ upasampajja viharati.|| ||</p>

					<p class="f4">Ayaɱ vuccati bhikkhave bhikkhu andhamakāsi Māraɱ,||<br />
					apadaɱ vadhitvā Māra-cakkhuɱ adassanaɱ gato pāpimato.|| ||</p>

					<p class="f4">35. Puna ca paraɱ bhikkhave bhikkhu||<br />
					vitakka-vicārānaɱ vūpasamā||<br />
					ajjhattaɱ sampasādanaɱ||<br />
					cetaso ekodi-bhāvaɱ||<br />
					avitakkaɱ||<br />
					avicāraɱ||<br />
					samādhi-jaɱ pīti-sukhaɱ||<br />
					dutiyaɱ-jhānaɱ upasampajja viharati.|| ||</p>

					<p class="f4">Ayaɱ vuccati bhikkhave bhikkhu andhamakāsi Māraɱ,||<br />
					apadaɱ vadhitvā Māra-cakkhuɱ adassanaɱ gato pāpimato.|| ||</p>

					<p class="f4">36. Puna ca paraɱ bhikkhave bhikkhu||<br />
					pītiyā ca virāgā||<br />
					upekkhako ca viharati||<br />
					sato ca sampajāno,||<br />
					sukhañ ca kāyena paṭisaɱvedeti||<br />
					yan taɱ ariyā ācikkhanti:||<br />
					'Upekkhako satimā sukha-vihārī' ti||<br />
					tatiyaɱ-jhānaɱ upasampajja viharati.|| ||</p>

					<p class="f4">Ayaɱ vuccati bhikkhave bhikkhu andhamakāsi Māraɱ,||<br />
					apadaɱ vadhitvā Māra-cakkhuɱ adassanaɱ gato pāpimato.|| ||</p>

					<p class="f4">37. Puna ca paraɱ bhikkhave bhikkhu||<br />
					sukhassa ca pahānā||<br />
					dukkhassa ca pahānā||<br />
					pubbe va somanassa-domanassānaɱ attha-gamā||<br />
					adukkha-ɱ-asukhaɱ||<br />
					upekkhā-sati-pārisuddhiɱ||<br />
					catutthaɱ-jhānaɱ upasampajja viharati.|| ||</p>

					<p class="f4">Ayaɱ vuccati bhikkhave bhikkhu andhamakāsi Māraɱ,||<br />
					apadaɱ vadhitvā Māra-cakkhuɱ adassanaɱ gato pāpimato.|| ||</p>

					<p class="f4">38. Puna ca paraɱ bhikkhave bhikkhu||<br />
					sabbaso rūpa-saññānaɱ samati-k-kamā||<br />
					paṭigha-saññānaɱ attha-gamā||<br />
					nānatta-saññānaɱ amanasi-kārā||<br />
					'Ananto ākāso' ti||<br />
					Ākāsanañ-c'āyatanaɱ upasampajja viharati.|| ||</p>

					<p class="f4">Ayaɱ vuccati bhikkhave bhikkhu andhamakāsi Māraɱ,||<br />
					apadaɱ vadhitvā Māra-cakkhuɱ adassanaɱ gato pāpimato.|| ||</p>

					<p class="f4">39. Puna ca paraɱ bhikkhave bhikkhu||<br />
					sabbaso Ākāsanañ-c'āyatanaɱ samati-k-kamma||<br />
					'Anantaɱ viññāṇan' ti||<br />
					Viññāṇañ-c'āyatanaɱ upasampajja viharati.|| ||</p>

					<p class="f4">Ayaɱ vuccati bhikkhave bhikkhu 'andhamakāsi Māraɱ,||<br />
					apadaɱ vadhitvā Māra-cakkhuɱ adassanaɱ gato pāpimato'.|| ||</p>

					<p class="f4">40. Puna ca paraɱ bhikkhave bhikkhu||<br />
					sabbaso Viññāṇañ-c'āyatanaɱ samati-k-kamma||<br />
					'N'atthi kiñcī' ti||<br />
					Ākiñcaññ'āyatanaɱ upasampajja viharati.|| ||</p>

					<p class="f4">Ayaɱ vuccati bhikkhave bhikkhu andhamakāsi Māraɱ,||<br />
					apadaɱ vadhitvā Māra-cakkhuɱ adassanaɱ gato pāpimato.|| ||</p>

					<p class="f4">41. Puna ca paraɱ bhikkhave bhikkhu||<br />
					sabbaso Ākiñcaññ'āyatanaɱ <a id="pg175"><span class="f2 g"><b>[175]</b></span></a> samati-k-kamma||<br />
					N'eva-saññā-nā-saññ'āyatanaɱ upasampajja viharati.|| ||</p>

					<p class="f4">Ayaɱ vuccati bhikkhave bhikkhu andhamakāsi Māraɱ,||<br />
					apadaɱ vadhitvā Māra-cakkhuɱ adassanaɱ gato pāpimato.|| ||</p>

					<p class="f4">42. Puna ca paraɱ bhikkhave bhikkhu||<br />
					sabbaso N'eva-saññā-nā-saññ'āyatanaɱ samati-k-kamma||<br />
					Saññā-Vedayita-Nirodhaɱ upasampajja viharati.|| ||</p>

					<p class="f4">Paññāya c'assa disvā āsavā parikkhīṇā honti.|| ||</p>

					<p class="f4">Ayaɱ vuccati bhikkhave bhikkhu andhamakāsi Māraɱ,||<br />
					apadaɱ vadhitvā Māra-cakkhuɱ adassanaɱ gato pāpimato,||<br />
					tiṇṇo loke visattikaɱ.|| ||</p>

					<p class="f4">So vissattho gacchati,||<br />
					vissattho tiṭṭhati,||<br />
					vissattho nisīdati,||<br />
					vissattho seyyaɱ kappeti.|| ||</p>

					<p class="f4">Taɱ kissa hetu?|| ||</p>

					<p class="f4">Anāpāthagato bhikkhave pāpimato" ti.|| ||</p>

					<p class="f4">Idam avoca Bhagavā.|| ||</p>

					<p class="f4">Attamanā te bhikkhū Bhagavato bhāsitaɱ "abhinandun" ti.|| ||</p>

					<p class="ctr">Ariya Pariyesanā Suttaɱ</p>

</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>