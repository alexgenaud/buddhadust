<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Majjhima Nikaya, Sutta 38. The well-known sutta in which the Buddha explains the idea that consciousness is a conditioned phenomena and is not the self that transmigrates from one birth to the next." />
<title>MN 38: Maha Tanha Sankhaya Suttam</title>
</head>

<body>

<p class="ctr"><img src="../../../resources/images/majjhimapage.jpg" width="576" height="42" alt="Majjhima Nikaya"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">
					<h4 class="ctr">Majjhima Nikāya<br />
					I. Mūlapaṇṇāsa<br />
					4. Mahā Yamaka Vagga</h4>

					<h4 class="ctr"><a href="../../../backmatter/indexes/sutta/mn/idx_majjhima_nikaya_1.htm#p38">Sutta 38</a></h4>

					<h1>Mahā Taṇhā Sankhaya Sutta</h1>

					<p class="ctr f1">Adapted from the 1995 edition of the digital version of the <b>Sri Lanka Buddha Jayanti Tripitaka Series.</b></p>

					<p>&nbsp;</p>

					<hr />

					<p>&nbsp;</p>

					<p class="f4"><span class="f3">[<a id="p1">1</a>][<a href="../../../dhamma-vinaya/pts/mn/mn.038.horn.pts.htm">pts</a>][<a href="../../../dhamma-vinaya/wp/mn/mn.038.ntbb.wp.htm#p1">ntbb</a>][<a href="../../../dhamma-vinaya/ati/mn/mn.038.than.ati.htm#p1">than</a>][<a href="../../../dhamma-vinaya/mnl/mn/mn.038.upal.mnl.htm#p1">upal</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthīyaɱ viharati Jetavane Anāthapiṇḍikassa ārāme.|| ||</p>

					<p class="f4">2. Tena kho pana samayena Sātissa nāma bhikkhuno kevaṭṭa-puttassa eva-rūpaɱ pāpakaɱ diṭṭhi-gataɱ uppannaɱ hoti:|| ||</p>

					<p class="f4">"Tathā'haɱ Bhagavatā dhammaɱ desitaɱ ājānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan" ti.|| ||</p>

					<p class="f4">3. Assosuɱ kho sambahulā bhikkhū:|| ||</p>

					<p class="f4">"Sātissa kira nāma bhikkhuno kevaṭṭa-puttassa eva-rūpaɱ pāpakaɱ diṭṭhi-gataɱ uppannaɱ:|| ||</p>

					<p class="f4">"Tathā'haɱ Bhagavatā dhammaɱ desitaɱ ājānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan" ti.|| ||</p>

					<p class="f4">Atha kho te bhikkhū yena Sāti bhikkhu kevaṭṭa-putto ten'upasankamiɱsu.|| ||</p>

					<p class="f4">Upasaŋkamitvā Sātiɱ bhikkhuɱ kevaṭṭa-puttaɱ etad avocuɱ:|| ||</p>

					<p class="f4">Saccaɱ kira te āvuso Sāti eva-rūpaɱ pāpakaɱ diṭṭhi-gataɱ uppannaɱ:|| ||</p>

					<p class="f4">"Tathā'haɱ Bhagavatā dhammaɱ desitaɱ ājānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan" ti?|| ||</p>

					<p class="f4">"Evaɱ byā kho ahaɱ āvuso Bhagavatā dhammaɱ desitaɱ ajānāmi yathā tad-ev'idaɱ viññāṇaɱ sandhāvati saɱsarati, anaññan" ti.|| ||</p>

					<p class="f4">Atha kho te bhikkhū Sātiɱ bhikkhu kevaṭṭa-puttaɱ etasmā pāpakā diṭṭhi-gatā vivecetukāmā||<br />
					sam'anuyuñjanti||<br />
					sam'anugāhanti||<br />
					sam'anubhāsanti:|| ||</p>

					<p class="f4">Mā evaɱ āvuso Sāti avaca,||<br />
					mā Bhagavantaɱ abbh'ācikkhi||<br />
					na hi sādhu Bhagavato abbha-k-khānaɱ,||<br />
					na hi Bhagavā evaɱ vadeyya.|| ||</p>

					<p class="f4">Anekapariyāyena h'āvuso Sāti paṭicca-samuppannaɱ viññāṇaɱ <a id="pg257"><span class="f2 g"><b>[257]</b></span></a> vuttaɱ Bhagavatā:||<br />
					aññatra paccayā n'atthi viññāṇassa sambhavo" ti.|| ||</p>

					<p class="f4">Evam pi kho Sāti bhikkhu kevaṭṭa-putto tehi bhikkhūhi sam'anuyuñjiyamāno||<br />
					samanugāhiyamāno||<br />
					sam'anubhāsiyamāno||<br />
					tad eva pāpakaɱ diṭṭhi-gataɱ thāmasā parāmassa abhinivissa voharati.|| ||</p>

					<p class="f4">4. "Evaɱ byā kho ahaɱ āvuso Bhagavatā dhammaɱ desitaɱ ājānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan" ti.|| ||</p>

					<p class="f4">Yato kho te bhikkhū nāsakkhiɱsu Sātiɱ bhikkhuɱ kevaṭṭa-puttaɱ etasmā pāpakā diṭṭhi-gatā vivecetuɱ,||<br />
					atha yena Bhagavā ten'upasankamiɱsu.|| ||</p>

					<p class="f4">Upasaŋkamitvā Bhagavantaɱ abhivādetvā eka-m-antaɱ nisīdiɱsu.|| ||</p>

					<p class="f4">Eka-m-antaɱ nisinnā kho te bhikkhū Bhagavantaɱ etad avocuɱ:|| ||</p>

					<p class="f4">"Sātissa nāma bhante bhikkhuno kevaṭṭa-puttassa eva-rūpaɱ pāpakaɱ diṭṭhi-gataɱ uppannaɱ:|| ||</p>

					<p class="f4">'Tath'āhaɱ Bhagavatā dhammaɱ desitaɱ ājānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan' ti.|| ||</p>

					<p class="f4">Assumha kho mayaɱ bhante:|| ||</p>

					<p class="f4">'Sātissa kira nāma bhikkhuno kevaṭṭa-puttassa eva-rūpaɱ pāpakaɱ diṭṭhi-gataɱ uppannaɱ:|| ||</p>

					<p class="f4">'Tath'āhaɱ Bhagavatā dhammaɱ desitaɱ ājānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan' ti.|| ||</p>

					<p class="f4">Atha kho mayaɱ bhante yena Sāti bhikkhu kevaṭṭa-putto ten'upasankamimha.|| ||</p>

					<p class="f4">Upasaŋkamitvā Sātiɱ bhikkhuɱ kevaṭṭa-puttaɱ etad avocumha:|| ||</p>

					<p class="f4">'Saccaɱ kira te āvuso Sāti eva-rūpaɱ pāpakaɱ diṭṭhi-gataɱ uppannaɱ:|| ||</p>

					<p class="f4">"Tath'āhaɱ Bhagavatā dhammaɱ desitaɱ ājānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan" ti'?|| ||</p>

					<p class="f4">Evaɱ vutte bhante Sāti bhikkhu kevaṭṭa-putto amhe etad avoca:|| ||</p>

					<p class="f4">'Evaɱ byā kho ahaɱ āvuso Bhagavatā dhammaɱ desitaɱ ājānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan' ti.|| ||</p>

					<p class="f4">Atha kho mayaɱ bhante Sātiɱ bhikkhuɱ kevaṭṭa-puttaɱ etasmā pāpakā diṭṭhi-gatā vivecetukāmā||<br />
					sam'anuyuñjimha||<br />
					samanugāhimha||<br />
					sam'anubhāsimha:|| ||</p>

					<p class="f4">'Mā evaɱ āvuso Sāti avaca,||<br />
					mā Bhagavantaɱ abbh'ācikkhi,||<br />
					na hi sādhu Bhagavato abbha-k-khānaɱ,||<br />
					na hi Bhagavā evaɱ vadeyya.|| ||</p>

					<p class="f4">Anekapariyāyena h'āvuso Sāti paṭicca-samuppannaɱ viññāṇaɱ vuttaɱ Bhagavatā,||<br />
					aññatra paccayā n'atthi viññāṇassa sambhavo' ti.|| ||</p>

					<p class="f4">Evam pi kho bhante Sāti bhikkhu kevaṭṭa-putto amhehi||<br />
					sam'anuyuñjiyamāno||<br />
					samanugāhiyamāno||<br />
					sam'anubhāsiyamāno||<br />
					tad eva pāpakaɱ diṭṭhi-gataɱ thāmasā parāmassa abhinivissa voharati:|| ||</p>

					<p class="f4">'Evaɱ byā kho ahaɱ āvuso Bhagavatā dhammaɱ desitaɱ ājānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan' ti.|| ||</p>

					<p class="f4">Yato kho mayaɱ bhante nāsakkhimha Sātiɱ bhikkhuɱ kevaṭṭa-puttaɱ etasmā pāpakā diṭṭhi-gatā vivecetuɱ,||<br />
					atha mayaɱ etam atthaɱ Bhagavato ārocemā" ti.|| ||</p>

					<p class="f4">5. Atha kho Bhagavā aññataraɱ bhikkhuɱ āmantesi:|| ||</p>

					<p class="f4">"Ehi <a id="pg258"><span class="f2 g"><b>[258]</b></span></a> tvaɱ bhikkhu mama vacanena Sātiɱ bhikkhuɱ kevaṭṭa-puttaɱ āmantesi:|| ||</p>

					<p class="f4">'Satthā taɱ āvuso Sāti āmantetī' ti".|| ||</p>

					<p class="f4">"Evaɱ bhante" ti kho so bhikkhu Bhagavato paṭissutvā yena Sāti bhikkhu kevaṭṭa-putto ten'upasankami.|| ||</p>

					<p class="f4">Upasaŋkamitvā Sātiɱ bhikkhuɱ kevaṭṭa-puttaɱ etad avoca:|| ||</p>

					<p class="f4">"'Satthā taɱ āvuso Sāti āmante' ti" ti.|| ||</p>

					<p class="f4">"Evam āvuso" ti kho Sāti bhikkhu kevaṭṭa-putto tassa bhikkhuno paṭissutvā yena Bhagavā ten'upasankami.|| ||</p>

					<p class="f4">Upasaŋkamitvā Bhagavantaɱ abhivādetvā eka-m-antaɱ nisīdi.|| ||</p>

					<p class="f4">Eka-m-antaɱ nisinnaɱ kho Sātiɱ bhikkhuɱ kevaṭṭa-puttaɱ Bhagavā etad avoca:|| ||</p>

					<p class="f4">"Saccaɱ kira te sāti eva-rūpaɱ pāpakaɱ diṭṭhi-gataɱ uppannaɱ:|| ||</p>

					<p class="f4">'Tath'āhaɱ Bhagavatā dhammaɱ desitaɱ ajānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan' ti.|| ||</p>

					<p class="f4">"Evaɱ byā kho ahaɱ bhante Bhagavatā dhammaɱ desitaɱ ājānāmi yathā tad-ev'idaɱ viññāṇaɱ sandhāvati saɱsarati,||<br />
					anaññan" ti.|| ||</p>

					<p class="f4">"Katamaɱ taɱ sāti viññāṇan" ti?|| ||</p>

					<p class="f4">"Yvāyaɱ bhante vado vedeyyo tatra tatra kalyāṇa-pāpakānaɱ kammānaɱ vipākaɱ paṭisaŋvedetī" ti.|| ||</p>

					<p class="f4">"Kassa nu kho nāma tvaɱ mogha-purisa mayā evaɱ dhammaɱ desitaɱ ājānāsi?|| ||</p>

					<p class="f4">Nanu mayā mogha-purisa aneka-pariyāyena paṭicca-samuppannaɱ viññāṇaɱ vuttaɱ:||<br />
					aññatra paccayā n'atthi viññāṇassa sambhavo ti.|| ||</p>

					<p class="f4">Atha ca pana tvaɱ mogha-purisa attanā duggahītena amhe c'eva abbh'ācikkhasi,||<br />
					attānañ ca khaṇasi,||<br />
					khahuñ ca apuññaɱ pāsavasi.|| ||</p>

					<p class="f4">Taɱ hi te mogha-purisa bhavissati dīgha-rattaɱ ahitāya dukkhāyā" ti.|| ||</p>

					<p class="f4">6. Atha kho Bhagavā bhikkhū āmantesi:|| ||</p>

					<p class="f4">"Taɱ kiɱ maññatha bhikkhave?|| ||</p>

					<p class="f4">Api nayaɱ Sāti bhikkhu kevaṭṭa-putto usmīkato pi imasmiɱ Dhamma-Vinaye" ti?|| ||</p>

					<p class="f4">"Kiɱ hi siyā bhante,||<br />
					no h'etaɱ bhante" ti.|| ||</p>

					<p class="f4">Evaɱ vutte Sāti bhikkhu kevaṭṭa-putto||<br />
					tuṇhī-bhūto||<br />
					maŋku-bhūto||<br />
					patta-k-khandho||<br />
					adho-mukho||<br />
					pajjhāyanto appaṭibhāno nisīdi.|| ||</p>

					<p class="f4">Atha kho Bhagavā Sātiɱ bhikkhuɱ kevaṭṭa-puttaɱ tuṇhī-bhūtaɱ||<br />
					maŋku-bhūtaɱ||<br />
					patta-k-khandhaɱ||<br />
					adho-mukhaɱ||<br />
					pajjhāyan taɱ appaṭibhānaɱ||<br />
					viditvā Sātiɱ bhikkhuɱ kevaṭṭa-puttaɱ etad avoca:|| ||</p>

					<p class="f4">"Paññāyissasi kho tvaɱ mogha-purisa etena sakena pāpakena diṭṭhigatena,||<br />
					idhāhaɱ bhikkhū paṭipucchissāmi" ti.|| ||</p>

					<p class="f4">7. Atha kho Bhagavā bhikkhū āmantesi:|| ||</p>

					<p class="f4">"Tumhe pi me bhikkhave evaɱ dhammaɱ desitaɱ ājānātha yathā'yaɱ Sāti bhikkhu ke- <a id="pg259"><span class="f2 g"><b>[259]</b></span></a> vaṭṭa-puttā attanā duggahītena amhe c'eva abbh'ācikkhati,||<br />
					attānañ ca khaṇati,||<br />
					bahuñ ca apuññaɱ pasavatī" ti.|| ||</p>

					<p class="f4">"No h'etaɱ bhante, aneka-pariyāyena hi no bhante paṭicca-samuppannaɱ viññāṇaɱ vuttaɱ Bhagavatā,||<br />
					aññatra paccayā n'atthi viññāṇassa sambhavo" ti.|| ||</p>

					<p class="f4">"Sādhu bhikkhave,||<br />
					sādhu kho me tumhe bhikkhave evaɱ dhammaɱ desitaɱ ājānātha.|| ||</p>

					<p class="f4">Aneka-pariyāyena hi vo bhikkhave paṭicca-samuppannaɱ viññāṇaɱ vuttaɱ mayā,||<br />
					aññatra paccayā n'atthi viññāṇassa sambhavo ti.|| ||</p>

					<p class="f4">Atha ca panāyaɱ Sāti bhikkhu kevaṭṭa-putto attanā duggahītena amhe c'eva abbh'ācikkhati,||<br />
					attānañ ca khaṇati,||<br />
					bahuñ ca apuññaɱ pasavati.|| ||</p>

					<p class="f4">Taɱ hi tassa mogha-purisassa bhavissati dīgha-rattaɱ ahitāya dukkhāya.|| ||</p>

					<p class="f4">8. Yañ'ñad-eva bhikkhave paccayaɱ paṭicca uppajjati viññāṇaɱ tena ten'eva saŋkhaɱ gacchati:|| ||</p>

					<p class="f4">Cakkhuñ ca paṭicca rūpe ca uppajjati viññāṇaɱ,||<br />
					cakkhu-viññāṇan-t'eva saŋkhaɱ gacchati.|| ||</p>

					<p class="f4">Sotañ ca paṭicca sadde ca uppajjati viññāṇaɱ, sota-viññāṇan-t'eva saŋkhaɱ gacchati.|| ||</p>

					<p class="f4">Ghānañ ca paṭicca gandhe ca uppajjati viññāṇaɱ, ghāna-viññāṇan-t'eva saŋkhaɱ gacchati,|| ||</p>

					<p class="f4">Jivhañ ca paṭicca rase ca uppajjati viññāṇaɱ, jivhā-viññāṇan-t'eva saŋkhaɱ gacchati.|| ||</p>

					<p class="f4">Kāyañ ca paṭicca phoṭṭhabbe ca uppajjati viññāṇaɱ, kāya-viññāṇan-t'eva saŋkhaɱ gacchati.|| ||</p>

					<p class="f4">Manañ ca paṭicca dhamme ca uppajjati viññāṇaɱ, mano-viññāṇan-t'eva saŋkhaɱ gacchati.|| ||</p>

					<p class="f4">Seyyathā pi, bhikkhave, yañ'ñad-evā paccayaɱ paṭicca aggi jalati,||<br />
					tena ten'eva saŋkhaɱ gacchati:|| ||</p>

					<p class="f4">Kaṭṭhañ ca paṭicca aggi jalati,||<br />
					kaṭṭh'aggi t'eva saŋkhaɱ gacchati.|| ||</p>

					<p class="f4">Sakalikañ ca paṭicca aggi jalati,||<br />
					sakalikaggi t'eva saŋkhaɱ gacchati.|| ||</p>

					<p class="f4">Tiṇañ ca paṭicca aggi jalati,||<br />
					tiṇggi t'eva saŋkhaɱ gacchati.|| ||</p>

					<p class="f4">Gomayañ ca paṭicca aggi jalati,||<br />
					gomayaggi t'eva saŋkhaɱ gacchati.|| ||</p>

					<p class="f4">Thusañ ca paṭicca aggi jalati,||<br />
					thusaggi t'eva saŋkhaɱ gacchati.|| ||</p>

					<p class="f4">Saŋkārañ ca paṭicca aggi jalati,||<br />
					saŋkāraggi t'eva saŋkhaɱ gacchati.|| ||</p>

					<p class="f4">Evam eva kho bhikkhave yañ'ñad-eva paccayaɱ paṭicca uppajjati viññāṇaɱ tena ten'eva saŋkhaɱ gacchati:||<br />
					cakkhuñ ca paṭicca rūpe ca uppajjati viññāṇaɱ,||<br />
					cakkhu-viññāṇan-t'eva saŋkhaɱ gacchati.|| ||</p>

					<p class="f4">Sotañ ca paṭicca sadde ca uppajjati viññāṇaɱ, sota-viññāṇan-t'eva saŋkhaɱ gacchati.|| ||</p>

					<p class="f4">Ghānañ ca paṭicca gandhe ca uppajjati <a id="pg260"><span class="f2 g"><b>[260]</b></span></a> viññāṇaɱ,||<br />
					ghāna-viññāṇan-t'eva saŋkhaɱ gacchati.|| ||</p>

					<p class="f4">Jivhañ ca paṭicca rase ca uppajjati viññāṇaɱ,||<br />
					jivhā-viññāṇan-t'eva saŋkhaɱ gacchati.|| ||</p>

					<p class="f4">Kāyañ ca paṭicca phoṭṭhabbe ca uppajjati viññāṇaɱ,||<br />
					kāya-viññāṇan-t'eva saŋkhaɱ gacchati.|| ||</p>

					<p class="f4">Manañ ca paṭicca dhamme ca uppajjati viññāṇaɱ,||<br />
					mano-viññāṇan-t'eva saŋkhaɱ gacchati.|| ||</p>

					<p class="f4">9. Bhūtam idan ti bhikkhave passathā" ti?|| ||</p>

					<p class="f4">"Evaɱ bhante."|| ||</p>

					<p class="f4">"'Tad'āhāra-sambhavan' ti bhikkhave passathā" ti?|| ||</p>

					<p class="f4">"Evaɱ bhante."|| ||</p>

					<p class="f4">"'Tad'āhāra-nirodhā yaɱ bhūtaɱ taɱ nirodha-dhamman' ti bhikkhave passathā" ti?|| ||</p>

					<p class="f4">"Evaɱ bhante."|| ||</p>

					<p class="f4">10. "'Bhūtam idaɱ nossū' ti bhikkhave kaŋkhāto uppajjati vicikicchā" ti?|| ||</p>

					<p class="f4">"Evaɱ bhante."|| ||</p>

					<p class="f4">"'Tad'āhāra-sambhavaɱ nossū' ti bhikkhave kaŋkhāto uppajjati vicikicchā" ti?|| ||</p>

					<p class="f4">"Evaɱ bhante."|| ||</p>

					<p class="f4">"'Tad'āhāra-nirodhā yaɱ bhūtaɱ taɱ nirodha-dhammaɱ nossū' ti bhikkhave kaŋkhāto uppajjati vicikicchā" ti?|| ||</p>

					<p class="f4">"Evaɱ bhante."|| ||</p>

					<p class="f4">11. "'Bhūtam idan' ti bhikkhave yathā-bhūtaɱ samma-p-paññāya passato yā vicikicchā sā pahīyatī" ti?|| ||</p>

					<p class="f4">"Evaɱ bhante."|| ||</p>

					<p class="f4">"'Tad'āhāra-sambhavan' ti bhikkhave yathā bhūtaɱ samma-p-paññāya passato yā vicikicchā sā pahīyatī" ti?|| ||</p>

					<p class="f4">"Evaɱ bhante."|| ||</p>

					<p class="f4">"'Tad'āhāra-nirodhā yaɱ bhūtaɱ taɱ nirodha-dhamman' ti bhikkhave yathā-bhūtaɱ samma-p-paññāya passato yā vicikicchā sā pahīyatī" ti?|| ||</p>

					<p class="f4">"Evaɱ bhante."|| ||</p>

					<p class="f4">12. "'Bhūtam-idan' ti bhikkhave iti pi vo ettha nibbicikicchā" ti?|| ||</p>

					<p class="f4">"Evaɱ bhante."|| ||</p>

					<p class="f4">"'Tad'āhāra-sambhavan' ti bhikkhave iti pi vo ettha nibbicikicchā" ti?|| ||</p>

					<p class="f4">"Evaɱ bhante."|| ||</p>

					<p class="f4">"'Tad'āhāra-nirodhā yaɱ bhūtaɱ taɱ nirodha-dhamman' ti bhikkhave iti pi vo ettha nibbicikicchā" ti?|| ||</p>

					<p class="f4">"Evaɱ bhante."|| ||</p>

					<p class="f4">13. "'Bhūtamidn' ti bhikkhave yathā-bhūtaɱ samma-p-paññāya su-diṭṭhan" ti?|| ||</p>

					<p class="f4">"Evaɱ bhante."|| ||</p>

					<p class="f4">"'Tad'āhāra-sambhavanti bhikkhave yathā bhūtaɱ samma-p-paññāya su-diṭṭhan" ti?|| ||</p>

					<p class="f4">"Evaɱ bhante."|| ||</p>

					<p class="f4">"'Tad'āhāra-nirodhā yaɱ bhūtaɱ taɱ nirodha-dhamman' ti bhikkhave yathā-bhūtaɱ samma-p-paññāya su-diṭṭhan" ti?|| ||</p>

					<p class="f4">"Evaɱ bhante."|| ||</p>

					<p class="f4">14. "Imañ ce tumhe bhikkhave diṭṭhiɱ evaɱ parisuddhaɱ evaɱ pariyodātaɱ allīyetha kelāyetha||<br />
					dhanāyetha||<br />
					mamāyetha,||<br />
					api nu tumhe bhikkhave kullūpamaɱ dhammaɱ desitaɱ ājāneyyātha nitthara-ṇatthāya no gahaṇatthāyā" ti?|| ||</p>

					<p class="f4">"No h'etaɱ bhante."|| ||</p>

					<p class="f4">Imañ ce tumhe bhikkhave diṭṭhiɱ evaɱ parisuddhaɱ evaɱ pariyo- <a id="pg261"><span class="f2 g"><b>[261]</b></span></a> dātaɱ na allīyetha||<br />
					na kelāyetha||<br />
					na dhanāyetha||<br />
					na mamāyetha,||<br />
					api nu tumhe bhikkhave kullūpamaɱ dhammaɱ desitaɱ ājāneyyātha nittharaṇatthāya no gahaṇatthāyā" ti?|| ||</p>

					<p class="f4">"Evaɱ bhante."|| ||</p>

					<p class="f4">15. Cattāro'me bhikkhave āhārā bhūtānaɱ vā sattānaɱ ṭhitiyā sambhavesīnaɱ vā anuggahāya.|| ||</p>

					<p class="f4">Katame cattāro?|| ||</p>

					<p class="f4">Kabaliŋkāro āhāro oḷāriko vā sukhumo vā,||<br />
					phasso dutiyo,||<br />
					mano-sañcetanā tatiyā,||<br />
					viññāṇaɱ catutthaɱ.|| ||</p>

					<p class="f4">16. Ime ca bhikkhave cattāro āhārā||<br />
					kiɱ-nidānā||<br />
					kiɱ-samudayā||<br />
					kiɱ-jātikā||<br />
					kiɱ-pabhavā?|| ||</p>

					<p class="f4">Ime cattāro āhārā||<br />
					taṇhā-nidānā||<br />
					taṇhā-samudayā||<br />
					taṇhā-jātikā||<br />
					taṇhā-pabhavā.|| ||</p>

					<p class="f4">Taṇhā cāyaɱ bhikkhave||<br />
					kiɱ-nidānā||<br />
					kiɱ-samudayā||<br />
					kiɱ-jātikā||<br />
					kiɱ-pabhavā?|| ||</p>

					<p class="f4">Taṇhā vedanā-nidānā||<br />
					vedanā-samudayā||<br />
					vedanā-jātikā||<br />
					vedanā-pabhavā.|| ||</p>

					<p class="f4">Vedanā cāyaɱ bhikkhave||<br />
					kiɱ-nidānā||<br />
					kiɱ-samudayā||<br />
					kiɱ-jātikā||<br />
					kiɱ-pabhavā?|| ||</p>

					<p class="f4">Vedanā phassa-nidānā||<br />
					phassa-samudayā||<br />
					phassa-jātikā||<br />
					phassa-pabhavā.|| ||</p>

					<p class="f4">Phasso cāyaɱ bhikkhave||<br />
					kiɱ-nidāno||<br />
					kiɱ-samudayo||<br />
					kiɱ-jātiko||<br />
					kiɱ-pabhavo?|| ||</p>

					<p class="f4">Phasso saḷāyata-nanidāno||<br />
					saḷāyatana-samudayo||<br />
					saḷāyatana-jātiko||<br />
					saḷāyatana-p-pabhavo.|| ||</p>

					<p class="f4">Saḷāyatanañ c'idaɱ bhikkhave||<br />
					kiɱ-nidānaɱ||<br />
					kiɱ-samudayaɱ||<br />
					kiɱ-jātikaɱ||<br />
					kiɱ-pabhavaɱ?|| ||</p>

					<p class="f4">Saḷāyatanaɱ nāma-rūpa-nidānaɱ||<br />
					nāma-rūpa-samudayaɱ||<br />
					nāma-rūpa-jātikaɱ||<br />
					nāma-rūpa-p-pabhavaɱ.|| ||</p>

					<p class="f4">Nāma-rūpañ c'idaɱ bhikkhave||<br />
					kiɱ-nidānaɱ||<br />
					kiɱ-samudayaɱ||<br />
					kiɱ-jātikaɱ||<br />
					kiɱ-pabhavaɱ?|| ||</p>

					<p class="f4">Nāma-rūpaɱ viññāṇa-nidānaɱ||<br />
					viññāṇa-samudayaɱ||<br />
					viññāṇa-jātikaɱ||<br />
					viññāṇa-p-pabhavaɱ.|| ||</p>

					<p class="f4">Viññāṇañ c'idaɱ bhikkhave||<br />
					kiɱ-nidānaɱ||<br />
					kiɱ-samudayaɱ||<br />
					kiɱ-jātikaɱ||<br />
					kiɱ-pabhavaɱ?|| ||</p>

					<p class="f4">Viññāṇaɱ sankhāra-nidānaɱ||<br />
					sankhāra-samudayaɱ||<br />
					sankhāra-jātikaɱ||<br />
					sankhāra-p-pabhavaɱ.|| ||</p>

					<p class="f4">Sankhārā c'ime bhikkhave||<br />
					kiɱ-nidānā||<br />
					kiɱ-samudayā||<br />
					kiɱ-jātikā||<br />
					kiɱ-pabhavā?|| ||</p>

					<p class="f4">Sankhārā avijjā-nidānā||<br />
					avijjā-samudayā||<br />
					avijjā-jātikā||<br />
					avijjā-pabhavā.|| ||</p>

					<p class="f4">17. Iti kho bhikkhave avijjā-paccayā sankhārā,||<br />
					sankhāra-paccayā viññāṇaɱ,||<br />
					viññāṇa-paccayā nāma-rūpaɱ,||<br />
					nāma-rūpa-paccayā saḷāyatanaɱ||<br />
					saḷāyatana-paccayā phasso,||<br />
					phassa-paccayā vedanā,||<br />
					vedanā-paccayā taṇhā,||<br />
					taṇhā-paccayā upādānaɱ,||<br />
					upādāna-paccayā bhavo,||<br />
					bhava-paccayā jāti,||<br />
					jāti-paccayā jarā-maraṇaɱ||<br />
					soka parideva dukkha domanass'upāyāsā sambhavanti.|| ||</p>

					<p class="f4">Evam etassa kevalassa dukkha-k-khandhassa samudayo hoti.|| ||</p>

					<p class="f4">18. 'Jāti-paccayā jarā-maraṇan' ti||<br />
					iti kho pan'etaɱ vuttaɱ.|| ||</p>

					<p class="f4">Jāti-paccayā nu kho bhikkhave jarā-maraṇaɱ no vā,||<br />
					kathaɱ vo ettha hotī" ti?|| ||</p>

					<p class="f4">"Jāti-paccayā bhante jarā-maraṇaɱ,||<br />
					evaɱ no ettha hoti:||<br />
					jāti-paccayā jarā-maraṇan" ti.|| ||</p>

					<p class="f4">"'Bhava- paccayā jātī' ti||<br />
					iti kho pan'etaɱ vuttaɱ.|| ||</p>

					<p class="f4">Bhava-paccayā nu kho bhikkhave jāti no vā,||<br />
					kathaɱ vo ettha hotī" ti?|| ||</p>

					<p class="f4">"Bhava-paccayā bhante jāti||<br />
					evaɱ no ettha hoti:||<br />
					bhava-paccayā jātī" ti.|| ||</p>

					<p class="f4">"'Upādāna-paccayā bhavo' ti||<br />
					iti kho pan'etaɱ vuttaɱ.|| ||</p>

					<p class="f4">Upādāna-paccayā nu kho bhikkhave bhavo no vā,||<br />
					kathaɱ vo ettha hotī" ti?|| ||</p>

					<p class="f4">"Upādāna-paccayā bhante bhavo,||<br />
					evaɱ no ettha hoti:||<br />
					upādāna-paccayā bhavo" ti.|| ||</p>

					<p class="f4">"'Taṇhā-paccayā upādānan' ti||<br />
					iti kho pan'etaɱ vuttaɱ.|| ||</p>

					<p class="f4">Taṇhā-paccayā nu kho bhikkhave upādānaɱ no vā,||<br />
					kathaɱ vo ettha hotī" ti?|| ||</p>

					<p class="f4">"Taṇhā-paccayā bhante upādānaɱ||<br />
					evaɱ no ettha hoti:||<br />
					taṇhā-paccayā upādānan" ti.|| ||</p>

					<p class="f4">"'Vedanā-paccayā taṇhā' ti||<br />
					iti kho pan'etaɱ vuttaɱ.|| ||</p>

					<p class="f4">Vedanā-paccayā nu kho bhikkhave taṇhā no vā,||<br />
					kathaɱ vo ettha hotī" ti?|| ||</p>

					<p class="f4">"Vedanā-paccayā bhante taṇhā||<br />
					evaɱ no ettha hoti:||<br />
					vedanā-paccayā taṇhā" ti.|| ||</p>

					<p class="f4">"'Phassa-paccayā vedanā' ti||<br />
					iti kho pan'etaɱ vuttaɱ.|| ||</p>

					<p class="f4">Phassa-paccayā nu kho bhikkhave vedanā no vā,||<br />
					kathaɱ vo ettha hotī" ti?|| ||</p>

					<p class="f4">"Phassa-paccayā bhante vedanā||<br />
					evaɱ no ettha hoti:||<br />
					phassa-paccayā vedanā" ti.|| ||</p>

					<p class="f4">"'Saḷāyatana-paccayā phasso' ti||<br />
					iti kho pan'etaɱ vuttaɱ.|| ||</p>

					<p class="f4">Saḷāyatana-paccayā nu kho bhikkhave phasso no vā,||<br />
					kathaɱ vo ettha hotī" ti?|| ||</p>

					<p class="f4">"Saḷāyatana-paccayā bhante phasso||<br />
					evaɱ no ettha hoti:||<br />
					saḷāyatana-paccayā phasso" ti.|| ||</p>

					<p class="f4">"'Nāma-rūpa-paccayā saḷāyatanan' ti||<br />
					iti kho pan'etaɱ vuttaɱ.|| ||</p>

					<p class="f4">Nāma-rūpa-paccayā nu kho bhikkhave saḷāyatanaɱ no vā,||<br />
					kathaɱ vo ettha hotī" ti?|| ||</p>

					<p class="f4">"Nāma-rūpa-paccayā bhante saḷāyatanaɱ||<br />
					evaɱ no ettha hoti:||<br />
					nāma-rūpa-paccayā saḷāyatanan" ti.|| ||</p>

					<p class="f4">"'Viññāṇa-paccayā nāma-rūpan' ti||<br />
					iti kho pan'etaɱ vuttaɱ.|| ||</p>

					<p class="f4">Viññāṇa-paccayā nu kho bhikkhave nāma-rūpaɱ no vā,||<br />
					kathaɱ vo ettha hotī" ti?|| ||</p>

					<p class="f4">"Viññāṇa-paccayā bhante nāma-rūpaɱ||<br />
					evaɱ no ettha hoti:||<br />
					viññāṇa-paccayā nāma-rūpan" ti.|| ||</p>

					<p class="f4">"'Sankhāra-paccayā viññāṇan'ti||<br />
					iti kho pan'etaɱ vuttaɱ.|| ||</p>

					<p class="f4">Sankhāra-paccayā nu kho bhikkhave viññāṇaɱ no vā,||<br />
					kathaɱ vo ettha hotī" ti?|| ||</p>

					<p class="f4">"Sankhāra-paccayā bhante viññāṇaɱ,||<br />
					evaɱ no ettha hoti:||<br />
					sankhāra-paccayā viññāṇan" ti.|| ||</p>

					<p class="f4">"'Avijjā-paccayā sankhārā' ti||<br />
					iti kho pan'etaɱ vuttaɱ.|| ||</p>

					<p class="f4">Avijjā-paccayā nu kho bhikkhave sankhārā no vā,||<br />
					kathaɱ vo ettha hotī" ti?|| ||</p>

					<p class="f4">"Avijjā-paccayā bhante sankhārā||<br />
					evaɱ no ettha hoti:||<br />
					avijjā-paccayā sankhārā" ti.|| ||</p>

					<p class="f4">19. "Sādhu bhikkhave.|| ||</p>

					<p class="f4">Iti kho bhikkhave tumhe pi evaɱ vadetha.|| ||</p>

					<p class="f4">Aham pi evaɱ vadāmi:|| ||</p>

					<p class="f4">Iti imasmiɱ sati idaɱ hoti,||<br />
					<a id="pg263"><span class="f2 g"><b>[263]</b></span></a> imass'uppādā idaɱ uppajjati -||<br />
					yad idaɱ avijjā-paccayā sankhārā,||<br />
					sankhāra-paccayā viññāṇaɱ,||<br />
					viññāṇa-paccayā nāma-rūpaɱ,||<br />
					nāma-rūpa-paccayā saḷāyatanaɱ,||<br />
					saḷāyatana-paccayā phasso,||<br />
					phassa-paccayā vedanā,||<br />
					vedanā-paccayā taṇhā,||<br />
					taṇhā-paccayā upādānaɱ,||<br />
					upādāna-paccayā bhavo,||<br />
					bhava-paccayā jāti,||<br />
					jāti-paccayā jarā-maraṇaɱ||<br />
					soka parideva dukkha domanass'upāyāsā sambhavanti.|| ||</p>

					<p class="f4">Evam etassa kevalassa dukkha-k-khandhassa samudayo hoti.|| ||</p>

					<p class="f4">20. Avijjāya tv'eva asesavirāga-nirodhā sankhāra-nirodho,||<br />
					sankhāra-nirodhā viññāṇa-nirodho,||<br />
					viññāṇa-nirodhā nāma-rūpa-nirodho,||<br />
					nāma-rūpa-nirodhā saḷāyatana-nirodho,||<br />
					saḷāyatana-nirodhā phassa-nirodho,||<br />
					phassa-nirodhā vedanā-nirodho,||<br />
					vedanā-nirodhā taṇhā-nirodho,||<br />
					taṇhā-nirodhā upādāna-nirodho,||<br />
					upādāna-nirodhā bhava-nirodho,||<br />
					bhava-nirodhā jāti-nirodho,||<br />
					jāti-nirodhā jarā-maraṇaɱ||<br />
					soka parideva dukkha domanass'upāyāsā nirujjhanti.|| ||</p>

					<p class="f4">Evam etassa kevalassa dukkha-k-khandhassa nirodho hoti.|| ||</p>

					<p class="f4">21. 'Jāti-nirodhā jarā-maraṇa-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Jāti-nirodhā nu kho bhikkhave jarā-maraṇa-nirodho no vā,||<br />
					kathaɱ vo ettha hotī" ti?|| ||</p>

					<p class="f4">Jāti-nirodhā bhante jarā-maraṇa-nirodho||<br />
					evaɱ no ettha hoti:||<br />
					jāti-nirodhā jarā-maraṇa-nirodho" ti.|| ||</p>

					<p class="f4">"'Bhava-nirodhā jāti-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Bhava-nirodhā nu kho bhikkhave jāti-nirodho no vā,||<br />
					kathaɱ vo ettha hotī" ti?|| ||</p>

					<p class="f4">"Bhava-nirodhā bhante jāti-nirodho||<br />
					evaɱ no ettha hoti||<br />
					bhava-nirodhā jāti-nirodho" ti.|| ||</p>

					<p class="f4">"'Upādāna-nirodhā bhava-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Upādāna-nirodhā nu kho bhikkhave bhava-nirodho no vā,||<br />
					kathaɱ vo ettha hotī" ti?|| ||</p>

					<p class="f4">"Upādāna-nirodhā bhante bhava-nirodho||<br />
					evaɱ no ettha hoti:||<br />
					upādāna-nirodhā bhava-nirodho" ti.|| ||</p>

					<p class="f4">"'Taṇhā-nirodhā upādāna-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Taṇhā-nirodhā nu kho bhikkhave upādāna-nirodho no vā,||<br />
					kathaɱ vo ettha hotī" ti?|| ||</p>

					<p class="f4">"Taṇhā-nirodhā bhante upādāna-nirodho||<br />
					evaɱ no ettha hoti:||<br />
					taṇhā-nirodhā upādāna-nirodho" ti.|| ||</p>

					<p class="f4">"'Vedanā-nirodhā taṇhā-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Vedanā-nirodhā nu kho bhikkhave taṇhā-nirodho no vā,||<br />
					kathaɱ vo ettha hotī" ti?|| ||</p>

					<p class="f4">"Vedanā-nirodhā bhante taṇhā-nirodho||<br />
					evaɱ no ettha hoti:||<br />
					vedanā-nirodhā taṇhā-nirodho" ti.|| ||</p>

					<p class="f4">"'Phassa-nirodhā vedanā-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Phassa- <a id="pg264"><span class="f2 g"><b>[264]</b></span></a> nirodhā nu kho bhikkhave vedanā-nirodho no vā,||<br />
					kathaɱ vo ettha hotī" ti?|| ||</p>

					<p class="f4">"Phassa-nirodhā bhante vedanā-nirodho||<br />
					evaɱ no ettha hoti:||<br />
					phassa-nirodhā vedanā-nirodho" ti.|| ||</p>

					<p class="f4">"'Saḷāyatana-nirodhā phassa-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Saḷāyatana-nirodhā nu kho bhikkhave phassa-nirodho no vā,||<br />
					kathaɱ vo ettha hotī" ti?|| ||</p>

					<p class="f4">"Saḷāyatana-nirodhā bhante phassa-nirodho||<br />
					evaɱ no ettha hoti:||<br />
					saḷāyata-nanirodhā phassa-nirodhoti.|| ||</p>

					<p class="f4">"'Nāma-rūpa-nirodhā saḷāyatana-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Nāma-rūpa-nirodhā nu kho bhikkhave saḷāyatana-nirodho no vā,||<br />
					kathaɱ vo ettha hotī" ti?|| ||</p>

					<p class="f4">"Nāma-rūpa-nirodhā bhante saḷāyatana-nirodho||<br />
					evaɱ no ettha hoti:||<br />
					nāma-rūpa-nirodhā saḷāyatana-nirodho" ti.|| ||</p>

					<p class="f4">"'Viññāṇa-nirodhā nāma-rūpa-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Viññāṇa-nirodhā nu kho bhikkhave nāma-rūpa-nirodho no vā, kathaɱ vo ettha hotī" ti?|| ||</p>

					<p class="f4">"Viññāṇa-nirodhā bhante nāma-rūpa-nirodho||<br />
					evaɱ no ettha hoti:||<br />
					viññāṇa-nirodhā nāma-rūpa-nirodho" ti.|| ||</p>

					<p class="f4">"'Sankhāra-nirodhā viññāṇa-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Sankhāra-nirodhā nu kho bhikkhave viññāṇa-nirodho no vā,||<br />
					kathaɱ vo ettha hotī" ti?|| ||</p>

					<p class="f4">"Sankhāra-nirodhā bhante viññāṇa-nirodho||<br />
					evaɱ no ettha hoti:||<br />
					sankhāra-nirodhā viññāṇa-nirodho" ti.|| ||</p>

					<p class="f4">"'Avijjā-nirodhā sankhāra-nirodho' ti||<br />
					iti kho pan'etaɱ vuttaɱ.|| ||</p>

					<p class="f4">Avijjā-nirodhā nu kho bhikkhave sankhāra-nirodho no vā,||<br />
					kathaɱ vo ettha hotī" ti?|| ||</p>

					<p class="f4">"Avijjā-nirodhā bhante sankhāra-nirodho||<br />
					evaɱ no ettha hoti:||<br />
					avijjā-nirodhā sankhāra-nirodho" ti.|| ||</p>

					<p class="f4">22. "Sādhu bhikkhave.|| ||</p>

					<p class="f4">Iti kho bhikkhave tumhe pi evaɱ vadetha||<br />
					aham pi evaɱ vadāmi:|| ||</p>

					<p class="f4">Imasmiɱ asati idaɱ na hoti,||<br />
					imassa nirodhā idaɱ nirujjhati -||<br />
					yad idaɱ avijjā-nirodhā sankhāra-nirodho,||<br />
					sankhāra-nirodhā viññāṇa-nirodho,||<br />
					viññāṇa-nirodhā nāma-rūpa-nirodho,||<br />
					nāma-rūpa-nirodhā saḷāyatana-nirodho,||<br />
					saḷāyatana-nirodhā phassa-nirodho,||<br />
					phassa-nirodhā vedanā-nirodho,||<br />
					vedanā-nirodhā taṇhā-nirodho,||<br />
					taṇhā-nirodhā upādāna-nirodho,||<br />
					upādāna-nirodhā bhava-nirodho,||<br />
					bhava-nirodhā jāti-nirodho,||<br />
					jāti-nirodhā jarā maraṇaɱ||<br />
					soka parideva dukkha domanass'upāyāsā nirujjhanti.|| ||</p>

					<p class="f4">Evam etassa kevalassa dukkha-k-khandhassa nirodho hoti.|| ||</p>

					<p class="f4">23. Api nu tumhe bhikkhave evaɱ jānantā evaɱ passantā <a id="pg265"><span class="f2 g"><b>[265]</b></span></a> pubbantaɱ vā paṭidhāveyyātha:||<br />
					ahosimha nu kho mayaɱ atītam-addhānaɱ,||<br />
					na nu kho ahesimha atītam addhānaɱ,||<br />
					kin nu kho ahesimha atītam addhānaɱ,||<br />
					kathan nu kho ahesimha atītam addhānaɱ,||<br />
					kiɱ hutvā||<br />
					kiɱ ahesimha nu kho mayaɱ atītam addhānan" ti?|| ||</p>

					<p class="f4">"No h'etaɱ bhante."|| ||</p>

					<p class="f4">"Api nu tumhe bhikkhave evaɱ jānantā||<br />
					evaɱ passantā||<br />
					aparantaɱ vā ādhāveyyātha:|| ||</p>

					<p class="f4">Bhavissāma nu kho mayaɱ anāgatam-addhānaɱ,||<br />
					na nu kho bhavissāma anāgatam-addhānaɱ,||<br />
					kin nu kho bhavissāma anāgatam-addhānaɱ,||<br />
					kathan nu kho bhavissāma anāgatam-addhānaɱ,||<br />
					kiɱ hutvā kiɱ bhavissāma nu kho mayaɱ anāgatam-addhānan" ti?|| ||</p>

					<p class="f4">"No h'etaɱ bhante."|| ||</p>

					<p class="f4">"Api nu tumhe bhikkhave evaɱ jānantā||<br />
					evaɱ passantā||<br />
					etarahi vā paccuppannaɱ addhānaɱ ajjhattaɱ kathaŋkathī assatha:||<br />
					ahannukhosmi,||<br />
					no nu khosmi,||<br />
					kin nu khosmi,||<br />
					kathan nu khosmi,||<br />
					ayan nu kho satto kuto āgato,||<br />
					so kuhiŋgāmī bhavissatī" ti?|| ||</p>

					<p class="f4">"No h'etaɱ bhante."|| ||</p>

					<p class="f4">24. "Api nu tumhe bhikkhave evaɱ jānantā||<br />
					evaɱ passantā||<br />
					evaɱ vadeyyātha:||<br />
					Satthā no garu,||<br />
					Satthu-gāravena ca mayaɱ||<br />
					evaɱ vademā" ti.|| ||</p>

					<p class="f4">"No h'etaɱ bhante."|| ||</p>

					<p class="f4">"Api nu tumhe bhikkhave evaɱ jānantā||<br />
					evaɱ passantā||<br />
					evaɱ vadeyyātha:||<br />
					samaṇo no evam āha,||<br />
					samaṇa-vacanena ca mayaɱ||<br />
					evaɱ vademā" ti?|| ||</p>

					<p class="f4">"No h'etaɱ bhante."|| ||</p>

					<p class="f4">"Api nu tumhe bhikkhave evaɱ jānantā||<br />
					evaɱ passantā||<br />
					aññaɱ Satthāraɱ uddiseyyāthā" ti?|| ||</p>

					<p class="f4">"No h'etaɱ bhante."|| ||</p>

					<p class="f4">"Api nu tumhe bhikkhave evaɱ jānantā||<br />
					evaɱ passantā||<br />
					yāni tāni puthusamaṇa-brāhmaṇānaɱ vatakotuhala-maŋgalāni,||<br />
					tāni sārato paccāgaccheyyāthā" ti?|| ||</p>

					<p class="f4">"No h'etaɱ bhante."|| ||</p>

					<p class="f4">"Nanu bhikkhave yad-eva tumhākaɱ||<br />
					sāmaɱ ñātaɱ||<br />
					sāmaɱ diṭṭhaɱ||<br />
					sāmaɱ viditaɱ||<br />
					tad eva tumhe vadethā" ti?|| ||</p>

					<p class="f4">"Evaɱ bhante."|| ||</p>

					<p class="f4">25. Sādhu bhikkhave.|| ||</p>

					<p class="f4">Upanītā kho me tumhe bhikkhave iminā sandiṭṭhikena dhammena akālikena||<br />
					ehi-passikena||<br />
					opanayikena||<br />
					paccattaɱ||<br />
					veditabbena viññūhi.|| ||</p>

					<p class="f4">Sandiṭṭhiko ayaɱ bhikkhave dhammo akāliko||<br />
					ehi-passiko||<br />
					opanayiko||<br />
					paccattaɱ||<br />
					veditabbo viññūhīti.|| ||</p>

					<p class="f4">Iti yan taɱ vuttaɱ,||<br />
					idam etaɱ paṭicca vuttaɱ.|| ||</p>

					<p class="f4">26. Tiṇṇaɱ kho pana bhikkhave sannipātā gabbhassāvakkanti hoti:|| ||</p>

					<p class="f4">Idha mātā-pitaro sanni-patitā honti,||<br />
					mātā ca na utunī hoti,||<br />
					gandhabbo ca na pacc'upaṭṭhito hoti,||<br />
					n'eva tāva gab- <a id="pg266"><span class="f2 g"><b>[266]</b></span></a> bhassāvakkanti hoti.|| ||</p>

					<p class="f4">Idha mātā-pitaro ca sanni-patitā honti,||<br />
					mātā ca utunī hoti,||<br />
					gandhabbo ca na pacc'upaṭṭhito hoti,||<br />
					n'eva tāva gabbhassāvakkanti hoti.|| ||</p>

					<p class="f4">Yato ca kho bhikkhave mātā-pitaro sanni-patitā honti,||<br />
					mātā ca utunī hoti,||<br />
					gandhabbo ca pacc'upaṭṭhito hoti,||<br />
					evaɱ tiṇṇaɱ sannipātā gabbhassāvakkanti hoti.|| ||</p>

					<p class="f4">27. Tam enaɱ bhikkhave mātā nava vā dasa vā māse gabbhaɱ kucchinā pariharati mahatā saɱsayena garum-bhāraɱ.|| ||</p>

					<p class="f4">Tam enaɱ bhikkhave mātā navannaɱ vā dasannaɱ vā māsānaɱ accayena vijāyati mahatā saɱsayena garum-bhāraɱ.|| ||</p>

					<p class="f4">Tam enaɱ jātaɱ samānaɱ sakena lohitena poseti.|| ||</p>

					<p class="f4">Lohitaɱ h'etaɱ bhikkhave ariyassa vinaye yad idaɱ mātuthaññaɱ.|| ||</p>

					<p class="f4">28. Sa kho so bhikkhave kumāro vuddhim-anvāya indriyānaɱ paripākam-anvāya yāni tāni kumārakānaɱ kīḷāpanakāni tehi kīḷati:||<br />
					seyyath'īdaɱ -||<br />
					vaŋkakaɱ||<br />
					ghaṭikaɱ||<br />
					mokkha-cikaɱ||<br />
					ciŋgulakaɱ||<br />
					pattāḷhakaɱ||<br />
					rathakaɱ||<br />
					dhanukaɱ.|| ||</p>

					<p class="f4">29. Sa kho so bhikkhave kumāro vuddhim-anvāya indriyānaɱ paripākam-anvāya||<br />
					pañcahi kāma-guṇehi samappito samaŋgi-bhūto parivāreti:||<br />
					cakkhu-viññeyyehi rūpehi||<br />
					iṭṭhehi kantehi manāpehi piyarūpehi kām'ūpasaɱhitehi rajanīyehi,|| ||</p>

					<p class="f4">sota-viññeyyehi saddehi||<br />
					iṭṭhehi kantehi manāpehi piyarūpehi kām'ūpasaɱhitehi rajanīyehi,|| ||</p>

					<p class="f4">ghāna-viññeyyehi gandhehi||<br />
					iṭṭhehi kantehi manāpehi piyarūpehi kām'ūpasaɱhitehi rajanīyehi,|| ||</p>

					<p class="f4">jivhā-viññeyyehi rasehi||<br />
					iṭṭhehi kantehi manāpehi piyarūpehi kām'ūpasaɱhitehi rajanīyehi,|| ||</p>

					<p class="f4">kāya-viññeyyehi phoṭṭhabbehi||<br />
					iṭṭhehi kantehi manāpehi piyarūpehi kām'ūpasaɱhitehi rajanīyehi.|| ||</p>

					<p class="f4">30. So cakkhunā rūpaɱ disvā piyarūpe rūpe sāra-j-jati,||<br />
					appiyarūpe rūpe vyāpajjati.|| ||</p>

					<p class="f4">Anupaṭṭhitakāyasati ca viharati paritta cetaso,||<br />
					tañ ca ceto-vimuttiɱ paññā-vimuttiɱ yathā-bhūtaɱ na-p-pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodhaɱ samāpanno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ abhinandati abhivadati ajjhosāya tiṭṭhati.|| ||</p>

					<p class="f4">Tassa taɱ vedanaɱ abhinandato abhivadato ajjhosāya tiṭṭhato uppajjati nandī||<br />
					yā vedanāsu nandī tad-upadānaɱ.|| ||</p>

					<p class="f4">Tass'upādāna paccayā bhavo,||<br />
					bhava-paccayā jāti,||<br />
					jāti-paccayā jarā-maraṇaɱ||<br />
					soka parideva dukkha-domanass'upāyāsā sambhavanti.|| ||</p>

					<p class="f4">Evam etassa kevalassa dukkha-k-khandhassa samudayo hoti.|| ||</p>

					<p class="f4">Sotena saddaɱ sutvā piyarūpe sadde sāra-j-jati,||<br />
					appiyarūpe sadde vyāpajjati.|| ||</p>

					<p class="f4">Anupaṭṭhitakāyasati ca viharati paritta cetaso,||<br />
					tañ ca ceto-vimuttiɱ paññā-vimuttiɱ yathā-bhūtaɱ na-p-pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodhaɱ samāpanno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ abhinandati abhivadati ajjhosāya tiṭṭhati, tassa taɱ vedanaɱ abhinandato abhivadato ajjhosāya tiṭṭhato uppajjati nandī||<br />
					yā vedanāsu nandī tad-upadānaɱ.|| ||</p>

					<p class="f4">Tass'upādāna paccayā bhavo,||<br />
					bhava-paccayā jāti,||<br />
					jāti-paccayā jarā-maraṇaɱ||<br />
					soka parideva dukkha-domanass'upāyāsā sambhavanti.|| ||</p>

					<p class="f4">Evam etassa kevalassa dukkha-k-khandhassa samudayo hoti.|| ||</p>

					<p class="f4">Ghānena gandhaɱ ghāyitvā piyarūpe gandhe sāra-j-jati,||<br />
					appiyarūpe gandhe vyāpajjati.|| ||</p>

					<p class="f4">Anupaṭṭhitakāyasati ca viharati paritta cetaso,||<br />
					tañ ca ceto-vimuttiɱ paññā-vimuttiɱ yathā-bhūtaɱ na-p-pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodhaɱ samāpanno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ abhinandati abhivadati ajjhosāya tiṭṭhati,||<br />
					tassa taɱ vedanaɱ abhinandato abhivadato ajjhosāya tiṭṭhato uppajjati nandī||<br />
					yā vedanāsu nandī tad-upadānaɱ.|| ||</p>

					<p class="f4">Tass'upādāna paccayā bhavo,||<br />
					bhava-paccayā jāti,||<br />
					jāti-paccayā jarā-maraṇaɱ||<br />
					soka parideva dukkha-domanass'upāyāsā sambhavanti.|| ||</p>

					<p class="f4">Evam etassa kevalassa dukkha-k-khandhassa samudayo hoti. -|| ||</p>

					<p class="f4">Jivhāya rasaɱ sāyitvā piyarūpe rase sāra-j-jati,||<br />
					appiyarūpe rase vyāpajjati.|| ||</p>

					<p class="f4">Anupaṭṭhitakāyasati ca viharati paritta cetaso,||<br />
					tañ ca ceto-vimuttiɱ paññā-vimuttiɱ yathā-bhūtaɱ na-p-pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodhaɱ samāpanno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ abhinandati abhivadati ajjhosāya tiṭṭhati,||<br />
					tassa taɱ vedanaɱ abhinandato abhivadato ajjhosāya tiṭṭhato uppajjati nandī||<br />
					yā vedanāsu nandī tad-upadānaɱ.|| ||</p>

					<p class="f4">Tass'upādāna paccayā bhavo,||<br />
					bhava-paccayā jāti,||<br />
					jāti-paccayā jarā-maraṇaɱ||<br />
					soka parideva dukkha-domanass'upāyāsā sambhavanti.|| ||</p>

					<p class="f4">Evam etassa kevalassa dukkha-k-khandhassa samudayo hoti. -|| ||</p>

					<p class="f4">Kāyena phoṭṭhabbaɱ phusitvā piyarūpe phoṭṭhabbe sāra-j-jati,||<br />
					appiyarūpe phoṭṭhabbe vyāpajjati.|| ||</p>

					<p class="f4">Anupaṭṭhitakāyasati ca viharati paritta cetaso,||<br />
					tañ ca ceto-vimuttiɱ paññā-vimuttiɱ yathā-bhūtaɱ na-p-pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodhaɱ samāpanno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ abhinandati abhivadati ajjhosāya tiṭṭhati,||<br />
					tassa taɱ vedanaɱ abhinandato abhivadato ajjhosāya tiṭṭhato uppajjati nandī||<br />
					yā vedanāsu nandī tad-upadānaɱ.|| ||</p>

					<p class="f4">Tass'upādāna paccayā bhavo,||<br />
					bhava-paccayā jāti,||<br />
					jāti-paccayā jarā-maraṇaɱ||<br />
					soka parideva dukkha-domanass'upāyāsā sambhavanti.|| ||</p>

					<p class="f4">Evam etassa kevalassa dukkha-k-khandhassa samudayo hoti. -|| ||</p>

					<p class="f4">Manasā dhammaɱ viññāya piyarūpe <a id="pg267"><span class="f2 g"><b>[267]</b></span></a> dhamme sāra-j-jati,||<br />
					appiyarūpe dhamme vyāpajjati.|| ||</p>

					<p class="f4">Anupaṭṭhitakāyasati ca viharati paritta cetaso,||<br />
					tañ ca ceto-vimuttiɱ paññā-vimuttiɱ yathā-bhūtaɱ na-p-pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodhaɱ samāpanno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ abhinandati abhivadati ajjhosāya tiṭṭhati,||<br />
					tassa taɱ vedanaɱ abhinandato abhivadato ajjhosāya tiṭṭhato uppajjati nandī||<br />
					yā vedanāsu nandī tad-upadānaɱ.|| ||</p>

					<p class="f4">Tass'upādāna paccayā bhavo,||<br />
					bhava-paccayā jāti,||<br />
					jāti-paccayā jarā-maraṇaɱ||<br />
					soka parideva dukkha-domanass'upāyāsā sambhavanti.|| ||</p>

					<p class="f4">Evam etassa kevalassa dukkha-k-khandhassa samudayo hoti.|| ||</p>

					<p class="f4">Idha bhikkhave Tathāgato loke uppajjati:||<br />
					arahaɱ||<br />
					Sammā-Sam-Buddho||<br />
					vijjā-caraṇa-sampanno||<br />
					Sugato||<br />
					loka-vidū anuttaro||<br />
					purisa-damma-sārathī||<br />
					Satthā deva-manussānaɱ||<br />
					Buddho||<br />
					Bhagavā.|| ||</p>

					<p class="f4">So imaɱ lokaɱ sa-devakaɱ sa-mārakaɱ sa-brahmakaɱ sa-s-samaṇa-brāhmaṇiɱ pajaɱ sa-deva-manussaɱ sayaɱ abhiññā sacchi-katvā pavedeti.|| ||</p>

					<p class="f4">So dhammaɱ deseti:|| ||</p>

					<p class="f4">Ādi-kalyāṇaɱ||<br />
					majjhe-kalyāṇaɱ||<br />
					pariyosāna-kalyāṇaɱ||<br />
					sātthaɱ sabyañjanaɱ,||<br />
					kevala-paripuṇṇaɱ parisuddhaɱ Brahma-cariyaɱ pakāseti.|| ||</p>

					<p class="f4">Taɱ dhammaɱ suṇāti gahapati vā gahapati-putto vā aññatarasmiɱ vā kule paccājāto.|| ||</p>

					<p class="f4">So taɱ dhammaɱ sutvā Tathāgate saddhaɱ paṭilabhati.|| ||</p>

					<p class="f4">So tena saddhā-paṭilābhena samannāgato iti paṭisañcikkhati:|| ||</p>

					<p class="f4">Sambādho gharāvāso rajo-patho,||<br />
					abbhokāso pabbajjā,||<br />
					na-y-idaɱ sukaraɱ agāraɱ ajjhāvasatā ekanta-paripuṇṇaɱ ekanta-parisuddaɱ saŋkhalikhitaɱ Brahma-cariyaɱ carituɱ,||<br />
					yan nūnāhaɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajeyyanti.|| ||</p>

					<p class="f4">So aparena samayena appaɱ vā bhoga-k-khandhaɱ pahāya mahantaɱ vā bhoga-k-khandhaɱ pahāya,||<br />
					appaɱ vā ñāti-parivaṭṭaɱ pahāya||<br />
					mahantaɱ vā ñāti-parivaṭṭaɱ pahāya||<br />
					kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajati.|| ||</p>

					<p class="f4">So evaɱ pabba-jito samāno bhikkhūnaɱ sikkhā-sājiva-samāpanno pāṇāti-pātaɱ pahāya||<br />
					pāṇāti-pātā paṭivirato hoti,||<br />
					nihita-daṇḍo nihita-sattho lajji dayā-panno sabba-pāṇa-bhūta-hitānukampī viharati.|| ||</p>

					<p class="f4">Adinn'ādānaɱ pahāya||<br />
					adinn'ādānā <a id="pg268"><span class="f2 g"><b>[268]</b></span></a> paṭivirato hoti,||<br />
					dinn'ādāyī dinna-pāṭikaŋkhī athenena suci-bhūtena attanā viharati.|| ||</p>

					<p class="f4">ABrahma-cariyaɱ pahāya||<br />
					brahma-cārī hoti ārā-cārī,||<br />
					virato methunā gāma-dhammā.|| ||</p>

					<p class="f4">Musā-vādaɱ pahāya||<br />
					musā-vādā paṭivirato hoti,||<br />
					sacca-vādī sacca-sandho theto paccayiko avisaŋvādako lokassa.|| ||</p>

					<p class="f4">Pisunaɱ vācaɱ pahāya||<br />
					pisunāya vācāya paṭivirato hoti,||<br />
					ito sutvā na amutra akkhātā imesaɱ bhedāya,||<br />
					amutra vā sutvā na imesaɱ akkhātā amūsaɱ bhedāya,||<br />
					iti bhinnānaɱ vā sandhātā sahitānaɱ vā anuppadātā,||<br />
					samagg'ārāmo samaggarato samagga-nandi samagga-karaṇiɱ vācaɱ bhāsitā hoti.|| ||</p>

					<p class="f4">Pharusaɱ vācaɱ pahāya||<br />
					pharusāya vācāya paṭivirato hoti,||<br />
					yā sā vācā neḷā kaṇṇa-sukhā pemanīyā hadayaŋgamā porī bahu-jana-kantā bahu-jana-manāpā,||<br />
					tathā-rūpaɱ vācaɱ bhāsitā hoti.|| ||</p>

					<p class="f4">Sampha-p-palāpaɱ pahāya||<br />
					samphappalāpā paṭivirato hoti,||<br />
					kāla-vādī bhūta-vādī attha-vādī dhamma-vādī vinaya-vādī,||<br />
					nidhānavatiɱ vācaɱ bhāsitā kālena sāpadesaɱ pariyanta-vatiɱ attha-saɱhitaɱ.|| ||</p>

					<p class="f4">So bījagāma-bhūta-gāma-samārambhā paṭivirato hoti.|| ||</p>

					<p class="f4">Eka-bhattiko hoti ratt'ūparato,||<br />
					virato vikāla-bhojanā.|| ||</p>

					<p class="f4">Nacca-gīta-vādita-visūka-dassanā paṭivirato hoti.|| ||</p>

					<p class="f4">Mālā-gandha-vilepanadhāraṇa-maṇḍana-vibhūsana-ṭṭhānā paṭivirato hoti.|| ||</p>

					<p class="f4">Uccā-sayana-mahā-sayanā paṭivirato hoti.|| ||</p>

					<p class="f4">Jātarūpa-rajatapaṭiggahanā paṭivirato hoti.|| ||</p>

					<p class="f4">Āmakadhaññapaṭiggahanā paṭivirato hoti.|| ||</p>

					<p class="f4">Āmakamaɱsapaṭiggahanā paṭivirato hoti.|| ||</p>

					<p class="f4">Itthikumārikapaṭiggahanā paṭivirato hoti.|| ||</p>

					<p class="f4">Dāsidāsapaṭiggahanā paṭivirato hoti.|| ||</p>

					<p class="f4">Ajeḷakapaṭiggahanā paṭivirato hoti.|| ||</p>

					<p class="f4">Kukkuṭasūkarapaṭiggahanā paṭivirato hoti.|| ||</p>

					<p class="f4">Hatthi-gavāssa-vaḷavāpaṭiggahanā paṭivirato hoti.|| ||</p>

					<p class="f4">Khetta-vatthupaṭiggahanā paṭivirato hoti.|| ||</p>

					<p class="f4">Dūteyyapahīnagamanānuyogā paṭivirato hoti.|| ||</p>

					<p class="f4">Kaya-vikkayā paṭivirato hoti.|| ||</p>

					<p class="f4">Tulākūṭa-kaɱsakuṭa-mānakūṭā paṭivirato hoti.|| ||</p>

					<p class="f4">Ukkoṭana-vañcana-nikati-sāciyogā paṭivirato hoti.|| ||</p>

					<p class="f4">Chedana-vadha-bandhana-viparāmosa-ālopa-sahasākārā paṭivirato hoti.</p>

					<p class="f4">So santuṭṭho hoti kāya-parihārikena cīvarena,||<br />
					kucchi-parihārikena piṇḍa-pātena,||<br />
					so yena yen'eva pakkamati,||<br />
					samādāy'eva pakkamati.|| ||</p>

					<p class="f4">Seyyathā pi nāma pakkhi sakuṇo yena yen'eva ḍeti,||<br />
					sapattabhāro va ḍeti.|| ||</p>

					<p class="f4">Evam evaɱ bhikkhu santuṭṭho hoti kāya-parihārikena cīvarena,||<br />
					kucchi-parihārikena piṇḍa-pātena,||<br />
					yena yen'eva pakkamati,||<br />
					samādāy'eva pakkamati.|| ||</p>

					<p class="f4">So iminā <a id="pg269"><span class="f2 g"><b>[269]</b></span></a> ariyena sīla-k-khandhena samannāgato ajjhattaɱ anavajja-sukhaɱ paṭisaŋvedeti.|| ||</p>

					<p class="f4">So cakkhunā rūpaɱ disvā na nimittaggāhī hoti nānuvyañjanaggāhī,||<br />
					yatvādhi-karaṇam-enaɱ cakkhu'ndriyaɱ asaŋvutaɱ viharantaɱ abhijjhā domanassā pāpakā akusalā-dhammā anvāssaveyyuɱ,||<br />
					tassa saɱvarāya paṭipajjati,||<br />
					rakkhati cakkhu'ndriyaɱ,||<br />
					cakkhu'ndriye saŋvaraɱ āpajjati.</p>

					<p class="f4">So sotena saddaɱ sutvā na nimittaggāhī hoti nānuvyañjanaggāhī,||<br />
					yatvādhi-karaṇamenaɱ sotendriyaɱ asaŋvutaɱ viharantaɱ abhijjhā domanassā pāpakā akusalā-dhammā anvāssaveyyuɱ,||<br />
					tassa saɱvarāya paṭipajjati,||<br />
					rakkhati sotendriyaɱ,||<br />
					sotendriye saŋvaraɱ āpajjati.|| ||</p>

					<p class="f4">So ghānena gandhaɱ ghāyitvā na nimittaggāhī hoti nānuvyañjanaggāhī,||<br />
					yatvādhi-karaṇamenaɱ ghānendriyaɱ asaŋvutaɱ viharantaɱ abhijjhā domanassā pāpakā akusalā-dhammā anvāssaveyyuɱ,||<br />
					tassa saɱvarāya paṭipajjati,||<br />
					rakkhati ghānendriyaɱ,||<br />
					ghānendriye saŋvaraɱ āpajjati.</p>

					<p class="f4">So jivhāya rasaɱ sāyitvā na nimittaggāhī hoti nānuvyañjanaggāhī,||<br />
					yatvādhi-karaṇamenaɱ jivhendriyaɱ asaŋvutaɱ viharantaɱ abhijjhā domanassā pāpakā akusalā-dhammā anvāssaveyyuɱ,||<br />
					tassa saɱvarāya paṭipajjati,||<br />
					rakkhati jivhendriyaɱ,||<br />
					jivhendriye saŋvaraɱ āpajjati.</p>

					<p class="f4">So kāyena phoṭṭhabbaɱ phūsitvā na nimittaggāhī hoti nānuvyañjanaggāhī,||<br />
					yatvādhi-karaṇamenaɱ kāyendriyaɱ asaŋvutaɱ viharantaɱ abhijjhā domanassā pāpakā akusalā-dhammā anvāssaveyyuɱ,||<br />
					tassa saɱvarāya paṭipajjati,||<br />
					rakkhati kāyendriyaɱ,||<br />
					kāyendriye saŋvaraɱ āpajjati.</p>

					<p class="f4">So manasā dhammaɱ viññāya na nimittaggāhī hoti nānuvyañjanaggāhī,||<br />
					yatvādhi-karaṇamenaɱ manendriyaɱ asaŋvutaɱ viharantaɱ abhijjhā domanassā pāpakā akusalā-dhammā anvāssaveyyuɱ,||<br />
					tassa saŋvaraɱ paṭipajjati,||<br />
					rakkhati manendriyaɱ,||<br />
					manendriye saŋvaraɱ āpajjati.|| ||</p>

					<p class="f4">So iminā ariyena indriya-saɱvarena samannāgato ajjhattaɱ abyāsekasukhaɱ paṭisaŋvedeti.|| ||</p>

					<p class="f4">So abhikkante paṭikkante sampajāna-kārī hoti,||<br />
					ālokite vilokite sampajāna-kārī hoti,||<br />
					sammiñjite pasārite sampajāna-kārī hoti,||<br />
					sanghāṭipatta-cīvaradhāraṇe sampajāna-kārī hoti,||<br />
					asite pīte khāyite sāyite sampajāna-kārī hoti,||<br />
					uccāra-passāvakamme sampajāna-kārī hoti,||<br />
					gate ṭhite nisinne sutte jāgarite bhāsite tuṇhī-bhāve sampajāna-kārī hoti.|| ||</p>

					<p class="f4">So iminā ca ariyena sīla-k-khandhena samannāgato iminā ca ariyena indriya-saɱvarena samannāgato iminā ca ariyena sati-sampajaññena samannāgato vivittaɱ sen'āsanaɱ bhajati,||<br />
					araññaɱ rukkha-mūlaɱ pabbataɱ kandaraɱ giri-guhaɱ susānaɱ vana-pattaɱ abbhokāsaɱ palālapuñjaɱ.|| ||</p>

					<p class="f4">So pacchā-bhattaɱ piṇḍa-pāta-paṭikkanto nisīdati pallaŋkaɱ ābhujitvā,||<br />
					ujuɱ kāyaɱ panidhāya,||<br />
					parimukhaɱ satiɱ upaṭṭha-petvā.|| ||</p>

					<p class="f4">So abhijjhaɱ loke pahāya||<br />
					vigat-ā-bhijjhena cetasā viharati,||<br />
					abhijjhāya cittaɱ parisodheti.|| ||</p>

					<p class="f4">Vyāpāda-padosaɱ pahāya||<br />
					avyāpanna-citto viharati,<br />
					sabba-pāṇa-bhūta-hitānukampī||<br />
					Vyāpāda-padosā cittaɱ parisodheti.|| ||</p>

					<p class="f4">Thīna-middaɱ pahāya||<br />
					vigatatīnamiddo viharati,||<br />
					āloka-saññi sato sampajāno||<br />
					thīna-middā cittaɱ parisodheti.|| ||</p>

					<p class="f4">Uddhacca-kukkuccaɱ pahāya||<br />
					anuddhato viharati,||<br />
					ajjhattaɱ vūpasanta-citto,||<br />
					uddhacca-kukkuccā cittaɱ parisodheti.|| ||</p>

					<p class="f4">Vici-kicchaɱ pahāya||<br />
					tiṇṇa-vici-kiccho viharati,||<br />
					akathaŋkathi kusalesu dhammesu,||<br />
					vicikicchāya cittaɱ parisodheti.|| ||</p>

					<p class="f4"> <a id="pg270"><span class="f2 g"><b>[270]</b></span></a> So ime pañca nīvaraṇe pahāya cetaso upakkilese paññāya dubbalī-karaṇe,||<br />
					vivicc'eva kāmehi vivicca akusalehi dhammehi sa-vitakkaɱ sa-vicāraɱ viveka-jaɱ pīti-sukhaɱ paṭhamaɱ jhānaɱ upasampajja viharati.|| ||</p>

					<p class="f4">Idam pi vuccati bhikkhave,||<br />
					Tathāgatapadaɱ iti pi,||<br />
					Tathāgatanisevitaɱ iti pi,||<br />
					Tathāgatārañjitaɱ iti pi.|| ||</p>

					<p class="f4">Na tv'eva tāva ariya-sāvako niṭṭhaɱ gacchati:|| ||</p>

					<p class="f4">'Sammā-Sam-Buddho Bhagavā,||<br />
					svākkhāto Bhagavatā dhammo,||<br />
					su-paṭipanno Bhagavato sāvaka-saŋgho' ti.|| ||</p>

					<p class="f4">Puna ca paraɱ, bhikkhave,||<br />
					bhikkhu vitakka-vicārānaɱ vūpasamā||<br />
					ajjhattaɱ sampasādanaɱ cetaso ekodi-bhāvaɱ||<br />
					avitakkaɱ avicāraɱ||<br />
					samādhi-jaɱ pīti-sukhaɱ||<br />
					dutiyaɱ-jhānaɱ upasampajja viharati.|| ||</p>

					<p class="f4">Idam pi vuccati bhikkhave,||<br />
					Tathāgatapadaɱ iti pi,||<br />
					Tathāgatanisevitaɱ iti pi,||<br />
					Tathāgatārañjitaɱ iti pi.|| ||</p>

					<p class="f4">Na tv'eva tāva ariya-sāvako niṭṭhaɱ gacchati:|| ||</p>

					<p class="f4">'Sammā-Sam-Buddho Bhagavā,||<br />
					svākkhāto Bhagavatā dhammo,||<br />
					su-paṭipanno Bhagavato sāvaka-saŋgho' ti.|| ||</p>

					<p class="f4">Pītiyā ca virāgā upekkhako ca viharati||<br />
					sato ca sampajāno sukhañ ca kāyena paṭisaŋvedeti||<br />
					yantaɱ ariyā ācikkhanti:|| ||</p>

					<p class="f4">'Upekkhako satimā sukha-vihārī'|| ||</p>

					<p class="f4">ti taɱ tatiyaɱ-jhānaɱ upasampajja viharati.|| ||</p>

					<p class="f4">Idam pi vuccati bhikkhave,||<br />
					Tathāgatapadaɱ iti pi,||<br />
					Tathāgatanisevitaɱ iti pi,||<br />
					Tathāgatārañjitaɱ iti pi.|| ||</p>

					<p class="f4">Na tv'eva tāva ariya-sāvako niṭṭhaɱ gacchati:|| ||</p>

					<p class="f4">'Sammā-Sam-Buddho Bhagavā,||<br />
					svākkhāto Bhagavatā dhammo,||<br />
					su-paṭipanno Bhagavato sāvaka-saŋgho' ti.|| ||</p>

					<p class="f4">Sukhassa ca pahānā||<br />
					dukkhassa ca pahānā,||<br />
					pubbe va somanassa-domanassānaɱ atthaŋ-gamā||<br />
					adukkha-ɱ-asukhaɱ upekkhā-sati-pārisuddhiɱ||<br />
					catutthaɱ-jhānaɱ upasampajja viharati.|| ||</p>

					<p class="f4">40. So cakkhunā rūpaɱ disvā piyarūpe rūpe na sāra-j-jati,||<br />
					appiyarūpe rūpe na vyāpajjati,||<br />
					upaṭṭhitakāyasati ca viharati appamāṇacetaso.|| ||</p>

					<p class="f4">Tañ ca ceto-vimuttiɱ paññā-vimuttiɱ yathā bhūtaɱ pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodha-vi-p-pahīno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ nābhinandati nābhivadati nājjhosāya tiṭṭhati.|| ||</p>

					<p class="f4">Tassa taɱ vedanaɱ anabhinandato anabhivadato anajjhosāya tiṭṭhato yā vedanāsu nandī sā nirujjhati,||<br />
					tassa nandi-nirodhā upādāna-nirodho,||<br />
					upādāna-nirodhā bhava-nirodho,||<br />
					bhava-nirodhā jāti-nirodho,||<br />
					jāti-nirodhā jarā-maraṇaɱ||<br />
					soka parideva dukkha domanass'upāyāsā nirujjhanti.|| ||</p>

					<p class="f4">Evam etassa kevalassa dukkha-k-khandhassa nirodho hoti.|| ||</p>

					<p class="f4">Sotena saddaɱ sutvā piyarūpe sadde na sāra-j-jati,||<br />
					appiyarūpe rūpe na vyāpajjati,||<br />
					upaṭṭhitakāyasati ca viharati appamāṇacetaso.|| ||</p>

					<p class="f4">Tañ ca ceto-vimuttiɱ paññā-vimuttiɱ yathā bhūtaɱ pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodha-vi-p-pahīno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ nābhinandati nābhivadati nājjhosāya tiṭṭhati.|| ||</p>

					<p class="f4">Tassa taɱ vedanaɱ anabhinandato anabhivadato anajjhosāya tiṭṭhato yā vedanāsu nandī sā nirujjhati,||<br />
					tassa nandi-nirodhā upādāna-nirodho,||<br />
					upādāna-nirodhā bhava-nirodho,||<br />
					bhava-nirodhā jāti-nirodho,||<br />
					jāti-nirodhā jarā-maraṇaɱ||<br />
					soka parideva dukkha domanass'upāyāsā nirujjhanti.|| ||</p>

					<p class="f4">Evam etassa kevalassa dukkha-k-khandhassa nirodho hoti.|| ||</p>

					<p class="f4">Ghānena gandhaɱ ghāyitvā piyarūpe gandhe na sāra-j-jati,||<br />
					appiyarūpe rūpe na vyāpajjati,||<br />
					upaṭṭhitakāyasati ca viharati appamāṇacetaso.|| ||</p>

					<p class="f4">Tañ ca ceto-vimuttiɱ paññā-vimuttiɱ yathā bhūtaɱ pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodha-vi-p-pahīno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ nābhinandati nābhivadati nājjhosāya tiṭṭhati.|| ||</p>

					<p class="f4">Tassa taɱ vedanaɱ anabhinandato anabhivadato anajjhosāya tiṭṭhato yā vedanāsu nandī sā nirujjhati,||<br />
					tassa nandi-nirodhā upādāna-nirodho,||<br />
					upādāna-nirodhā bhava-nirodho,||<br />
					bhava-nirodhā jāti-nirodho,||<br />
					jāti-nirodhā jarā-maraṇaɱ||<br />
					soka parideva dukkha domanass'upāyāsā nirujjhanti.|| ||</p>

					<p class="f4">Evam etassa kevalassa dukkha-k-khandhassa nirodho hoti.|| ||</p>

					<p class="f4">Jivhāya rasaɱ sāyitvā piyarūpe rase na sāra-j-jati,||<br />
					appiyarūpe rūpe na vyāpajjati,||<br />
					upaṭṭhitakāyasati ca viharati appamāṇacetaso.|| ||</p>

					<p class="f4">Tañ ca ceto-vimuttiɱ paññā-vimuttiɱ yathā bhūtaɱ pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodha-vi-p-pahīno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ nābhinandati nābhivadati nājjhosāya tiṭṭhati.|| ||</p>

					<p class="f4">Tassa taɱ vedanaɱ anabhinandato anabhivadato anajjhosāya tiṭṭhato yā vedanāsu nandī sā nirujjhati,||<br />
					tassa nandi-nirodhā upādāna-nirodho,||<br />
					upādāna-nirodhā bhava-nirodho,||<br />
					bhava-nirodhā jāti-nirodho,||<br />
					jāti-nirodhā jarā-maraṇaɱ||<br />
					soka parideva dukkha domanass'upāyāsā nirujjhanti.|| ||</p>

					<p class="f4">Evam etassa kevalassa dukkha-k-khandhassa nirodho hoti.|| ||</p>

					<p class="f4">Kāyena phoṭṭhabbaɱ phusitvā piyarūpe phoṭṭhabbe na sāra-j-jati,||<br />
					appiyarūpe rūpe na vyāpajjati,||<br />
					upaṭṭhitakāyasati ca viharati appamāṇacetaso.|| ||</p>

					<p class="f4">Tañ ca ceto-vimuttiɱ paññā-vimuttiɱ yathā bhūtaɱ pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodha-vi-p-pahīno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ nābhinandati nābhivadati nājjhosāya tiṭṭhati.|| ||</p>

					<p class="f4">Tassa taɱ vedanaɱ anabhinandato anabhivadato anajjhosāya tiṭṭhato yā vedanāsu nandī sā nirujjhati,||<br />
					tassa nandi-nirodhā upādāna-nirodho,||<br />
					upādāna-nirodhā bhava-nirodho,||<br />
					bhava-nirodhā jāti-nirodho,||<br />
					jāti-nirodhā jarā-maraṇaɱ||<br />
					soka parideva dukkha domanass'upāyāsā nirujjhanti.|| ||</p>

					<p class="f4">Evam etassa kevalassa dukkha-k-khandhassa nirodho hoti.|| ||</p>

					<p class="f4">Manasā dhammaɱ viññāya piyarūpe dhamme na sāra-j-jati,||<br />
					appiyarūpe rūpe na vyāpajjati,||<br />
					upaṭṭhitakāyasati ca viharati appamāṇacetaso.|| ||</p>

					<p class="f4">Tañ ca ceto-vimuttiɱ paññā-vimuttiɱ yathā bhūtaɱ pajānāti yatth'assa te pāpakā akusalā dhammā aparisesā nirujjhanti.|| ||</p>

					<p class="f4">So evaɱ anurodha-virodha-vi-p-pahīno yaɱ kiñci vedanaɱ vedeti||<br />
					sukhaɱ vā dukkhaɱ vā adukkha-m-asukhaɱ vā,||<br />
					so taɱ vedanaɱ nābhinandati nābhivadati nājjhosāya tiṭṭhati.|| ||</p>

					<p class="f4">Tassa taɱ vedanaɱ anabhinandato anabhivadato anajjhosāya tiṭṭhato yā vedanāsu nandī sā nirujjhati,||<br />
					tassa nandi-nirodhā upādāna-nirodho,||<br />
					upādāna-nirodhā bhava-nirodho,||<br />
					bhava-nirodhā jāti-nirodho,||<br />
					jāti-nirodhā jarā-maraṇaɱ||<br />
					soka parideva dukkha domanass'upāyāsā nirujjhanti.|| ||</p>

					<p class="f4">Evam etassa kevalassa dukkha-k-khandhassa nirodho hoti.|| ||</p>

					<p class="f4">41. Imaɱ kho me tumhe bhikkhave saŋkhittena taṇhā-saŋkhaya-vimuttiɱ dhāretha,||<br />
					Sātiɱ pana <a id="pg271"><span class="f2 g"><b>[271]</b></span></a> bhikkhuɱ kevaṭṭa-puttaɱ mahātaṇhājāla taṇhā saŋghāṭa paṭimukkanti.|| ||</p>

					<p class="f4">Idam avoca Bhagavā.|| ||</p>

					<p class="f4">Attamanā te bhikkhū Bhagavato bhāsitaɱ abhinandunti.|| ||</p>

					<p class="f4 ctr">Mahātaṇhāsaŋkhayasuttaɱ aṭṭhamaɱ</p>

</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>