<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Majjhima Nikaya, Sutta 60. The Buddha explains a logical way to behave when faced with uncertainty as to what one should believe." />
<title>MN 60: Apannaka Suttaɱ</title>
</head>

<body>

<p class="ctr"><img src="../../../resources/images/majjhimapage.jpg" width="576" height="42" alt="Majjhima Nikaya"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Majjhima Nikāya<br />
					II. Majjhima-Paṇṇāsa<br />
					1. Gahapati Vagga</h4>

					<h4 class="ctr"><a href="../../../backmatter/indexes/sutta/mn/idx_majjhima_nikaya_2.htm#p60">Sutta 60</a></h4>

					<h1>Apaṇṇaka Suttaɱ</h1>

					<p class="ctr f1">Adapted from the 1995 edition of the digital version of the <b>Sri Lanka Buddha Jayanti Tripitaka Series.</b></p>

					<p>&nbsp;</p>

					<hr />

					<p><a id="pg400"><span class="f2 g"><b>[400]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/chlm/mn/mn.060.chlm.sbb.htm#p1">chlm</a>][<a href="../../../dhamma-vinaya/pts/mn/mn.060.horn.pts.htm#p1">pts</a>][<a href="../../../dhamma-vinaya/mnl/mn/mn.060.upal.mnl.htm#p1">upal</a>][<a href="../../../dhamma-vinaya/ati/mn/mn.060.than.ati.htm#p1">than</a>][<a href="../../../dhamma-vinaya/wp/mn/mn.060.ntbb.wp.htm">ntbb</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Kosalesu cārikaɱ caramāno mahatā bhikkhu-saŋghena saddhiɱ yena sālā nāma kosalānaɱ brāhmaṇa-gāmo tad avasari.|| ||</p>

					<p class="f4">Assosuɱ kho sāleyyakā brāhmaṇa gahapatikā:|| ||</p>

					<p class="f4">Samaṇo khalu bho Gotamo Sakya-putto Sakya-kulā pabba-jito Kosalesu cārikaɱ caramāno <a id="pg401"><span class="f2 g"><b>[401]</b></span></a> mahatā bhikkhu saŋghena saddhiɱ Sālaɱ anuppatto.|| ||</p>

					<p class="f4">Taɱ kho pana Bhagavantaɱ Gotamaɱ evaɱ kalyāṇo kitti-saddo abbhu-g-gato:|| ||</p>

					<p class="f4">Iti pi so Bhagavā arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavāti.|| ||</p>

					<p class="f4">So imaɱ lokaɱ sa-devakaɱ sa-Mārakaɱ sa-brahmakaɱ sa-s-samaṇa-brāhmaṇiɱ pajaɱ sa-deva-manussaɱ sayaɱ abhiññā sacchi-katvā pavedeti.|| ||</p>

					<p class="f4">So dhammaɱ deseti ādi kalyāṇaɱ majjhe kalyāṇaɱ pariyosāna-kalyāṇaɱ sātthaɱ savyañ janaɱ.|| ||</p>

					<p class="f4">Kevala-paripuṇṇaɱ parisuddhaɱ Brahma-cariyaɱ pakāseti.|| ||</p>

					<p class="f4">Sādhu kho pana tathā-rūpānaɱ arahataɱ dassanaɱ hotī' ti.|| ||</p>

					<p class="f4">Atha kho sāleyyakā brāhmaṇa-gahapatikā yena Bhagavā ten'upasankamiɱsu:|| ||</p>

					<p class="f4">Upasaŋkamitvā app'ekacce Bhagavantaɱ abhivādetvā eka-m-antaɱ nisīdiɱsu.|| ||</p>

					<p class="f4">App'ekacce Bhagavatā saddhiɱ sammodiɱsu.|| ||</p>

					<p class="f4">Sammodanīyaɱ kathaɱ sārāṇīyaɱ vīti-sāretvā eka-m-antaɱ nisīdiɱsu.|| ||</p>

					<p class="f4">App'ekacce yena Bhagavā ten'añjaliɱ panāmetvā eka-m-antaɱ nisīdiɱsu.|| ||</p>

					<p class="f4">App'ekacce Bhagavato santike nāmagottaɱ sāvetvā eka-m-antaɱ nisīdiɱsu.|| ||</p>

					<p class="f4">App'ekacce tuṇhī-bhūtā eka-m-antaɱ nisīdiɱsu.|| ||</p>

					<p class="f4">Eka-m-antaɱ nisinne kho sāleyyake brāhmaṇa-gahapatike Bhagavā etad avoca:|| ||</p>

					<p class="f4">Atthi pana vo gahapatayo koci manāpo Satthā yasmiɱ vo ākāravatī saddhā paṭiladdhāti.|| ||</p>

					<p class="f4">N'atthi kho no bhante koci manāpo Satthā, yasmiɱ no ākāravatī saddhā paṭiladdhāti.|| ||</p>

					<p class="f4">Manāpaɱ vo gahapatayo Satthāraɱ alabhantehi ayaɱ apaṇṇako dhammo samādāya vattitabbo apaṇṇako hi gahapatayo dhammo samatto sāmādinno so vo bhavissati dīgha-rattaɱ hitāya sukhāya.|| ||</p>

					<p class="f4">Katamo ca gahapatayo apaṇṇako dhammo:|| ||</p>

					<p class="f4">Santi gahapatayo eke samaṇa-brāhmaṇā evaɱ-vādino evaɱ-diṭṭhino:|| ||</p>

					<p class="f4">N'atthi dinnaɱ,||<br />
					n'atthi yiṭṭhaɱ,||<br />
					n'atthi hutaɱ,||<br />
					n'atthi sukaṭa-dukkaṭānaɱ kammānaɱ phalaɱ vipāko,||<br />
					n'atthi ayaɱ loko,||<br />
					n'atthi paro loko,||<br />
					n'atthi mātā,||<br />
					n'atthi pitā,||<br />
					n'atthi sattā opapātikā,||<br />
					n'atthi loke samaṇabrāmhaṇā sammaggatā sammā-paṭipannā ye imañ ca lokaɱ parañ ca lokaɱ sayaɱ abhiññā sacchi-katvā pavedentī ti.|| ||</p>

					<p class="f4">Tesaɱ yeva kho gahapatayo|| ||</p>

					<p class="f4">Samaṇa-brāhmaṇānaɱ eke <a id="pg402"><span class="f2 g"><b>[402]</b></span></a> samaṇa-brāhmaṇā uju-vipacca-nīka-vādā,||<br />
					te evam āhaɱsu:|| ||</p>

					<p class="f4">Atthi dinnaɱ,||<br />
					atthi yiṭṭhaɱ,||<br />
					atthi hutaɱ,||<br />
					atthi sukaṭa-dukkaṭānaɱ kammānaɱ phalaɱ vipāko,||<br />
					atthi ayaɱ loko,||<br />
					atthi paro loko,||<br />
					atthi mātā,||<br />
					atthi pitā,||<br />
					atthi sattā opapātikā,||<br />
					atthi loke samaṇa-brāhmaṇā sammaggatā sammā-paṭipannā ye imañ ca lokaɱ parañ ca lokaɱ sayaɱ abhiññā sacchi-katvā pavedentī ti.|| ||</p>

					<p class="f4">Taɱ kiɱ maññatha gahapatayo nanu'me samaṇa-brāhmaṇā añña-maññassa uju-vipacca-nīka-vādāti.|| ||</p>

					<p class="f4">"Evaɱ bhante" ti.|| ||</p>

					<p class="f4">Tatra gahapatayo ye te samaṇa-brāhmaṇā evaɱ-vādino||<br />
					evaɱ diṭṭhino||<br />
					n'atthi dinnaɱ,||<br />
					n'atthi yiṭṭhaɱ,||<br />
					n'atthi hutaɱ,||<br />
					n'atthi sukaṭa-dukkaṭānaɱ kammānaɱ phalaɱ vipāko,||<br />
					n'atthi ayaɱ loko,||<br />
					n'atthi paro loko,||<br />
					n'atthi mātā,||<br />
					n'atthi pitā,||<br />
					n'atthi sattā opapātikā,||<br />
					n'atthi loke samaṇa-brāhmaṇā sammaggatā sammā-paṭipannā ye imañ ca lokaɱ parañ ca lokaɱ sayaɱ abhiññā sacchi-katvā pavedentī ti.|| ||</p>

					<p class="f4">Tesame taɱ pāṭikaŋkhaɱ:|| ||</p>

					<p class="f4">Yam idaɱ kāya-su-caritaɱ vacī-su-caritaɱ mano-su-caritaɱ,||<br />
					ime tayo kusale dhamme abhini-vajchetvā yam idaɱ kāya-du-c-caritaɱ vacī-du-c-caritaɱ mano-du-c-caritaɱ,||<br />
					ime tayo akusale dhamme samādāya vattissanti.|| ||</p>

					<p class="f4">Taɱ kissa hetu?|| ||</p>

					<p class="f4">Na hi te bhonto samaṇa-brāhmaṇā passanti akusalānaɱ dhammānaɱ ādīnavaɱ okāraɱ saŋkilesaɱ.|| ||</p>

					<p class="f4">Kusalānaɱ dhammānaɱ nekkhamme ānisaɱsaɱ vodānapakkhaɱ.|| ||</p>

					<p class="f4">Santaɱ yeva kho pana paraɱ lokaɱ||<br />
					n'atthi paro lokotissa diṭṭhi hoti,||<br />
					sāḷssa hoti micchā-diṭṭhi,||<br />
					santaɱ yeva kho pana paraɱ lokaɱ||<br />
					n'atthi paro lokoti saŋkappeti,||<br />
					svāssa hoti micchā-saŋkappo.|| ||</p>

					<p class="f4">Santaɱ yeva kho pana paraɱ lokaɱ||<br />
					n'atthi paro lokoti vācaɱ bhāsati,||<br />
					sāḷssa hoti micchā-vācā.|| ||</p>

					<p class="f4">Santaɱ yeva kho pana paraɱ lokaɱ||<br />
					n'atthi paro lokoti āha.|| ||</p>

					<p class="f4">Ye te arahanto para-loka-viduno tesamayaɱ paccanīkaɱ karoti.|| ||</p>

					<p class="f4">Santaɱ yeva kho pana paraɱ lokaɱ||<br />
					n'atthi paro lokoti āha.|| ||</p>

					<p class="f4">Ye te arahanto para-loka-viduno tesamayaɱ paccanīkaɱ karoti.|| ||</p>

					<p class="f4">Santaɱ yeva kho pana paraɱ lokaɱ||<br />
					n'atthi paro lokoti paraɱ saññāpeti.|| ||</p>

					<p class="f4">Sāssa hoti asad'dhamma-saññatti tāya ca pana asad'dhamma-saññattiyā attānukkaɱseti.|| ||</p>

					<p class="f4">Paraɱ vambheti.|| ||</p>

					<p class="f4">Iti pubbe va kho panassa susīlyaɱ pahīnaɱ hoti,||<br />
					du-s-sīlyaɱ pacc'upaṭṭhitaɱ,||<br />
					ayañ ca micchā-diṭṭhi micchā-saŋkappo micchā-vācā ariyānaɱ paccanīkatā asad'dhamma-saññatti attukkaɱsanā paravambhanā.|| ||</p>

					<p class="f4">Evaɱ sime aneke pāpakā akusalā dhammā sambhavanti micchā-diṭṭhi-paccayā.</p>

					<p class="f4"><a id="pg403"><span class="f2 g"><b>[403]</b></span></a> Tatra gahapatayo viññū puriso iti paṭisañcikkhati:|| ||</p>

					<p class="f4">Sace kho n'atthi paro loko evamayaɱ bhavaɱ purisa-puggalo kāyassa bhedā sotthimattānaɱ karissati.|| ||</p>

					<p class="f4">Sace kho atthi paro loko eva'mayaɱ bhavaɱ purisa-puggalo kāyassa bhedā param maraṇā apāyaɱ duggatiɱ vinīpātaɱ Nirayaɱ upapajjissati.|| ||</p>

					<p class="f4">Kāmaɱ kho panamāhu:|| ||</p>

					<p class="f4">Paro loko hotu n'esaɱ bhavataɱ samaṇa-brāhmaṇānaɱ saccaɱ vacanaɱ.|| ||</p>

					<p class="f4">Atha ca panāyaɱ bhavaɱ purisa-puggalo diṭṭhe'va dhamme viññūnaɱ gārayho:|| ||</p>

					<p class="f4">Dussīlo purisa-puggalo micchā-diṭṭhi n'atthi-kavādoti.|| ||</p>

					<p class="f4">Sace kho attheva paro loko,||<br />
					evaɱ imassa bhoto purisa-puggalassa ubhayattha kaliggaho:|| ||</p>

					<p class="f4">Yañ ca diṭṭhe'va dhamme viññūnaɱ gārayho,||<br />
					yañ ca kāyassa bhedā param maraṇā apāyaɱ duggatiɱ vinīpātaɱ Nirayaɱ upapajjissati.|| ||</p>

					<p class="f4">Evam assā'yaɱ apaṇṇako dhammo dussamatto samādinno ekaɱsaɱ pharitvā tiṭṭhati.|| ||</p>

					<p class="f4">Riñcati kusalaɱ ṭhānaɱ.|| ||</p>

					<p class="f4">Tatra gahapatayo ye te samaṇa-brāhmaṇā evaɱ-vādino evaɱ diṭṭhino:|| ||</p>

					<p class="f4">Atthi dinnaɱ,||<br />
					atthi yiṭṭhaɱ,||<br />
					atthi hutaɱ,||<br />
					atthi sukaṭa-dukkaṭānaɱ kammānaɱ phalaɱ vipāko,||<br />
					atthi ayaɱ loko,||<br />
					atthi paro loko,||<br />
					atthi mātā,||<br />
					atthi pitā,||<br />
					atthi sattā opapātikā,||<br />
					atthi loke samaṇa-brāhmaṇā sammaggatā sammā-paṭipannā ye imañ ca lokaɱ parañ ca lokaɱ sayaɱ abhiññā sacchi-katvā pavedentī ti.|| ||</p>

					<p class="f4">Tesame taɱ pāṭikaŋkhaɱ:|| ||</p>

					<p class="f4">Yam idaɱ kāya-du-c-caritaɱ vacī-du-c-caritaɱ mano-du-c-caritaɱ ime tayo akusale dhamme abhini-vajchetvā yam idaɱ kāya-su-caritaɱ.|| ||</p>

					<p class="f4">Vacī-su-caritaɱ mano-su-caritaɱ,||<br />
					ime tayo kusale dhamme samādāya vattissanti.|| ||</p>

					<p class="f4">Taɱ kissa hetu?|| ||</p>

					<p class="f4">Passanti hi te bhonto samaṇa-brāhmaṇā akusalānaɱ dhammānaɱ ādīnavaɱ okāraɱ saŋkilesaɱ kusalānaɱ dhammānaɱ nekkhamme ānisaɱsaɱ vodānapakkhaɱ.|| ||</p>

					<p class="f4">Santaɱ yeva kho pana paraɱ lokaɱ 'atthi paro loko' tissa diṭṭhi hoti.|| ||</p>

					<p class="f4">Sāssa hoti sammā-diṭṭhi.|| ||</p>

					<p class="f4">Santaɱ yeva kho pana paraɱ lokaɱ 'atthi paro loko'ti saŋkappeti,||<br />
					svāssa hoti sammā-saŋkappo.|| ||</p>

					<p class="f4">Santaɱ yeva kho pana paraɱ lokaɱ 'atthi paro loko'ti vācaɱ bhāsati,||<br />
					sā'ssa hoti sammā-vācā.|| ||</p>

					<p class="f4">Santaɱ yeva kho pana paraɱ lokaɱ 'atthi paro loko'ti āha.|| ||</p>

					<p class="f4">Ye te arahanto paraloka-viduno tesamayaɱ na paccanīkaɱ karoti.|| ||</p>

					<p class="f4">Santaɱ yeva kho pana paraɱ lokaɱ 'atthi paro loko'ti <a id="pg404"><span class="f2 g"><b>[404]</b></span></a> paraɱ saññāpeti,||<br />
					sā'ssa hoti Sad'Dhammasaññatti.|| ||</p>

					<p class="f4">Tāya ca pana Sad'Dhammasaññattiyā n'evattānukkaɱseti.|| ||</p>

					<p class="f4">Na paraɱ vambheti.|| ||</p>

					<p class="f4">Iti pubbe va kho panassa du-s-sīlyaɱ pahīnaɱ hoti.|| ||</p>

					<p class="f4">Susīlyaɱ pacc'upaṭṭhitaɱ,||<br />
					ayañ ca sammā-diṭṭhi sammā-saŋkappo sammā-vācā ariyānaɱ apaccanīkatā Sad'Dhammasaññatti.|| ||</p>

					<p class="f4">Anattukkaɱsanā aparavambhanā.|| ||</p>

					<p class="f4">Evaɱ sime aneke kusalā dhammā sambhavanti sammā-diṭṭhi-paccayā.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Sace kho atthi paro loko evam ayaɱ bhavaɱ purisa-puggalo kāyassa bhedā param maraṇā sugatiɱ saggaɱ lokaɱ upapajjissati.|| ||</p>

					<p class="f4">Kāmaɱ kho panamāhu paro loko,||<br />
					hotu n'esaɱ bhavataɱ samaṇa-brāhmaṇānaɱ saccaɱ vacanaɱ.|| ||</p>

					<p class="f4">Atha ca panāyaɱ bhavaɱ purisa-puggalo diṭṭhe'va dhamme viññūnaɱ pāsaɱso 'sīlavā purisa-puggalo sammā-diṭṭhī atthikavādo' ti.|| ||</p>

					<p class="f4">Sace kho attheva paro loko,||<br />
					evaɱ imassa bhoto purisa-puggalassa ubhayattha kaṭaggaho:|| ||</p>

					<p class="f4">Yañ ca diṭṭhe'va dhamme viññūnaɱ pāsaɱso,||<br />
					yañ ca kāyassa bhedā param maraṇā sugatiɱ saggaɱ lokaɱ upapajjissati.|| ||</p>

					<p class="f4">Evam assāyaɱ apaṇṇako dhammo susamatto samādinno ubhayaɱsaɱ pharitvā tiṭṭhati.|| ||</p>

					<p class="f4">Riñcati akusalaɱ ṭhānaɱ.|| ||</p>

					<p class="f4">Santi gahapatayo eke samaṇa-brāhmaṇā evaɱ-vādino evaɱ diṭṭhino:|| ||</p>

					<p class="f4">Karoto kārayato chindato chedāpayato pacato pācayato socayato socāpayato kilamato kilamāpayato phandato phandāpayato pāṇamatipātayato adinnaɱ ādiyato sandhiɱ chindato nillopaɱ harato ekāgārikaɱ karoto paripanthe tiṭṭhato paradāraɱ|| ||</p>

					<p class="f4">Gacchato musā bhaṇato,||<br />
					karoto na karīyati pāpaɱ,||<br />
					khurapariyantena ce pi cakkena yo imissā paṭhaviyā1 pāṇe ekamaɱsakhalaɱ ekamaɱsapuñjaɱ kareyya.|| ||</p>

					<p class="f4">N'atthi tato nidānaɱ pāpaɱ,||<br />
					n'atthi pāpassa āgamo.|| ||</p>

					<p class="f4">Dakkhiṇañ ce pi Gaŋgāya tīraɱ gaccheyya hananto ghātento chindanto chedāpento pacanto pācento.|| ||</p>

					<p class="f4">N'atthi tato nidānaɱ pāpaɱ,||<br />
					n'atthi pāpassa āgamo,||<br />
					uttarañ ce pi Gaŋgāya tīraɱ gaccheyya dadanto dāpento yajanto yājento2.|| ||</p>

					<p class="f4">N'atthi tato nidānaɱ puññaɱ,||<br />
					n'atthi puññassa āgamo.|| ||</p>

					<p class="f4">Dānena damena saññamena saccavajjena n'atthi puññaɱ,||<br />
					n'atthi puññassa āgamoti.|| ||</p>

					<p class="f4">Tesaɱ yeva kho gahapatayo samaṇa-brāhmaṇānaɱ eke samaṇa-brāhmaṇā <a id="pg405"><span class="f2 g"><b>[405]</b></span></a> uju-vipacca-nīka-vādā.|| ||</p>

					<p class="f4">Te evam āhaɱsu:|| ||</p>

					<p class="f4">Karoto kārayato chindato chedāpayato pacato pācayato socayato socāpayato kilamato kilamāpayato phandato phandāpayato pāṇamatipātayato adinnaɱ ādiyato sandhiɱ chindato nillopaɱ harato ekāgārikaɱ karoto paripanthe tiṭṭhato paradāraɱ gacchato musā bhaṇato.|| ||</p>

					<p class="f4">Karoto karīyati pāpaɱ,||<br />
					khurapariyantena ce pi cakkena yo imissā paṭhaviyā pāṇe ekamaɱsakhalaɱ ekamaɱsapuñjaɱ kareyya,||<br />
					atthi tato nidānaɱ pāpaɱ,||<br />
					atthi pāpassa āgamo.|| ||</p>

					<p class="f4">Dakkhiṇañ ce pi Gaŋgāya tīraɱ gaccheyya hananto ghātento chindanto chedāpento pacanto pācento.|| ||</p>

					<p class="f4">Atthi tato nidānaɱ pāpaɱ atthi pāpassa āgamo.|| ||</p>

					<p class="f4">Uttarañ ce pi Gaŋgāya tīraɱ gaccheyya dadanto dāpento yajanto yājento dānena damena saɱyamena saccavajjena.3 Atthi puññaɱ,||<br />
					atthi puññassa āgamoti.|| ||</p>

					<p class="f4">Taɱ kim maññatha gahapatayo?|| ||</p>

					<p class="f4">Nanume samaṇa-brāhmaṇā añña-maññassa uju-vipacca-nīka-vādāti.|| ||</p>

					<p class="f4">"Evaɱ bhante" ti.|| ||</p>

					<p class="f4">Tatra gahapatayo ye te samaṇa-brāhmaṇā evaɱ-vādino evaɱ diṭṭhino:|| ||</p>

					<p class="f4">Karoto kārayato chindato chedāpayato pacato pācayato socayato socāpayato kilamato kilamāpayato phandato phandāpayato pāṇamatipātayato adinnaɱ ādiyato sandhiɱ chindato nillopaɱ harato ekāgārikaɱ karoto paripanthe tiṭṭhato paradāraɱ gacchato musā bhaṇato.|| ||</p>

					<p class="f4">Karoto na karīyati pāpaɱ,||<br />
					khurapariyantena ce pi cakkena yo imissā paṭhaviyā pāṇe ekamaɱsakhalaɱ ekamaɱsapuñjaɱ kareyya,||<br />
					n'atthi tato nidānaɱ pāpaɱ,||<br />
					n'atthi pāpassa āgamo,||<br />
					dakkhiṇañ ce pi Gaŋgāya tīraɱ gaccheyya hananto ghātento chindanto chedāpento pacanto pācento n'atthi tato nidānaɱ pāpaɱ,||<br />
					n'atthi pāpassa āgamo.|| ||</p>

					<p class="f4">Uttarañ ce pi Gaŋgāya tīraɱ gaccheyya,||<br />
					dadanto dāpento yajanto yājento,||<br />
					n'atthi tato nidānaɱ puññaɱ,||<br />
					n'atthi puññassa āgamo.|| ||</p>

					<p class="f4">Dānena damena saɱyamena saccavajjena n'atthi puññaɱ,||<br />
					n'atthi puññassa āgamoti.|| ||</p>

					<p class="f4">Tesame taɱ pāṭikaŋkhaɱ:|| ||</p>

					<p class="f4">Yam idaɱ kāya-su-caritaɱ vacī-su-caritaɱ mano-su-caritaɱ,||<br />
					ime tayo kusale dhamme abhini-vajchetvā yam idaɱ kāya-du-c-caritaɱ vacī-du-c-caritaɱ|| ||</p>

					<p class="f4">Mano-du-c-caritaɱ,||<br />
					ime tayo akusale dhamme samādāya vattissanti.|| ||</p>

					<p class="f4">Taɱ kissa hetu? na hi te bhonto samaṇa-brāhmaṇā passanti akusalānaɱ dhammānaɱ ādīnavaɱ okāraɱ saŋkilesaɱ.|| ||</p>

					<p class="f4">Kusalānaɱ dhammānaɱ nekkhamme ānisaɱsaɱ vodānapakkhaɱ.|| ||</p>

					<p class="f4">Santaɱ yeva kho pana kiriyaɱ 'n'atthi kiriyā'tissa diṭṭhi hoti.|| ||</p>

					<p class="f4">Sāssa hoti micchā-diṭṭhi.|| ||</p>

					<p class="f4">Santaɱ yeva kho pana kiriyaɱ n'atthi kiriyā'ti saŋkappeti,||<br />
					svāssa hoti micchā saŋkappo.|| ||</p>

					<p class="f4">Santaɱ yeva kho pana kiriyaɱ 'n'atthi kiriyā'ti vācaɱ bhāsati,||<br />
					sā'ssa hoti micchā-vācā.|| ||</p>

					<p class="f4">Santaɱ yeva kho pana kiriyaɱ 'n'atthi kiriyā'ti āha.|| ||</p>

					<p class="f4">Ye te arahanto kiriya-vādā tesamayaɱ paccanīkaɱ karoti.|| ||</p>

					<p class="f4">Santaɱ yeva kho pana kiriyaɱ n'atthi kiriyāti paraɱ saññāpeti.|| ||</p>

					<p class="f4">Sāssa hoti asad'dhamma-saññatti.|| ||</p>

					<p class="f4">Tāya ca pana asad'dhamma-saññattiyā attānukkaɱseti.|| ||</p>

					<p class="f4">Paraɱ vambheti.|| ||</p>

					<p class="f4">Iti pubbe kho panassa susīlyaɱ pahīnaɱ hoti,||<br />
					du-s-sīlyaɱ pacc'upaṭṭhitaɱ.|| ||</p>

					<p class="f4">Ayañ ca <a id="pg406"><span class="f2 g"><b>[406]</b></span></a> micchā-diṭṭhi micchā-saŋkappo micchā-vācā ariyānaɱ paccanīkatā asad'dhamma-saññatti attukkaɱsanā paravambhanā evaɱsime aneke pāpakā akusalā dhammā sambhavanti micchā-diṭṭhi-paccayā.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Sace kho n'atthi kiriyā.|| ||</p>

					<p class="f4">Evamayaɱ bhavaɱ purisa-puggalo kāyassa bhedā sotthimattānaɱ karissati.|| ||</p>

					<p class="f4">Sace so atthi kiriyā.|| ||</p>

					<p class="f4">Evamayaɱ bhavaɱ purisa-puggalo kāyassa hedā param maraṇā apāyaɱ duggatiɱ vinīpātaɱ Nirayaɱ upapajjissati.|| ||</p>

					<p class="f4">Kāmaɱ kho panamāhu kiriyā hotu n'esaɱ bhavataɱ samaṇa-brāhmaṇānaɱ saccaɱ vacanaɱ,||<br />
					atha ca panāyaɱ bhavaɱ purisa-puggalo diṭṭhe'va dhamme viññūnaɱ gārayho,||<br />
					du-s-sīlo purisa-puggalo micchā-diṭṭhi akiriyavādoti.|| ||</p>

					<p class="f4">Sace kho attheva kiriyā.|| ||</p>

					<p class="f4">Evaɱ imassa bhoto purisa-puggalassa ubhayattha kaliggaho,||<br />
					yañ ca diṭṭhe'va dhamme viññūnaɱ gārayho,||<br />
					yañ ca kāyassa bhedā param maraṇā apāyaɱ duggatiɱ vinīpātaɱ Nirayaɱ upapajjissati.|| ||</p>

					<p class="f4">Evam assāyaɱ apaṇṇako dhammo dussamatto samādinno ekaɱsaɱ pharitvā tiṭṭhati.|| ||</p>

					<p class="f4">Riñcati kusalaɱ ṭhānaɱ.|| ||</p>

					<p class="f4">Tatra gahapatayo ye te samaṇa-brāhmaṇā evaɱ-vādino evaɱ diṭṭhino:|| ||</p>

					<p class="f4">Karoto kārayato chindato chedāpayato pacato pācayato socayato socāpayato kilamato kilamāpayato phandato phandāpayato pāṇamatipātayato adinnaɱ ādiyato sandhiɱ chindato nillopaɱ harato ekāgārikaɱ karoto paripanthe tiṭṭhato paradāraɱ gacchato musā bhaṇato karoto karīyati pāpaɱ.|| ||</p>

					<p class="f4">Khurapariyantena ce pi cakkena yo imissā paṭhaviyā pāṇe ekamaɱsakhalaɱ ekamaɱsapuñjaɱ kareyya.|| ||</p>

					<p class="f4">Atthi tato nidānaɱ pāpaɱ atthi pāpassa āgamo.|| ||</p>

					<p class="f4">Dakkhiṇañ ce pi Gaŋgāya tīraɱ gaccheyya hananto ghātento chindanto chedāpento pacanto pācento,||<br />
					atthi tato nidānaɱ pāpaɱ,||<br />
					atthi pāpassa āgamo.|| ||</p>

					<p class="f4">Uttarañ ce pi Gaŋgāya tīraɱ gaccheyya dadanto dāpento yajanto yājento,||<br />
					atthi tato nidānaɱ puññaɱ,||<br />
					atthi puññassa āgamo.|| ||</p>

					<p class="f4">Dānena damena saɱyamena saccavajjena atthi puññaɱ,||<br />
					atthi puññassa āgamoti.|| ||</p>

					<p class="f4">Tesame taɱ.|| ||</p>

					<p class="f4">Pāṭikaŋkhaɱ:|| ||</p>

					<p class="f4">Yam idaɱ kāya-du-c-caritaɱ vacī-du-c-caritaɱ mano-du-c-caritaɱ,||<br />
					ime tayo akusale dhamme abhini-vajchetvā yam idaɱ kāya-su-caritaɱ vacī-su-caritaɱ mano-su-caritaɱ,||<br />
					ime tayo kusale dhamme samādāya vattissanti.|| ||</p>

					<p class="f4">Taɱ kissa hetu? passanti hi te bhonto samaṇa-brāhmaṇā akusalānaɱ dhammānaɱ ādīnavaɱ okāraɱ saŋkilesaɱ.|| ||</p>

					<p class="f4">Kusalānaɱ dhammānaɱ nekkhamme ānisaɱsaɱ vodānapakkhaɱ.|| ||</p>

					<p class="f4">Santaɱ yeva kho pana kiriyaɱ 'atthi kiriyā'tissa diṭṭhi hoti.|| ||</p>

					<p class="f4">Sāssa hoti sammā-diṭṭhi.|| ||</p>

					<p class="f4">Santaɱ yeva kho pana kiriyaɱ 'atthi kiriyā'ti saŋkappeti.|| ||</p>

					<p class="f4">Svāssa hoti sammā-saŋkappo.|| ||</p>

					<p class="f4">Santaɱ yeva kho pana kiriyaɱ 'atthi kiriyā'ti vācaɱ bhāsati.|| ||</p>

					<p class="f4">Sāssa hoti sammā-vācā.|| ||</p>

					<p class="f4">Santaɱ yeva kho pana atthi kiriyāti āha.|| ||</p>

					<p class="f4">Ye te arahanto kiriya-vādā tesamayaɱ na paccanīkaɱ karoti.|| ||</p>

					<p class="f4">Santaɱ yeva kho pana kiriyaɱ 'atthi kiriyā'ti paraɱ saññapeti.|| ||</p>

					<p class="f4">Sāssa hoti Sad'Dhammasaññatti.|| ||</p>

					<p class="f4"><a id="pg407"><span class="f2 g"><b>[407]</b></span></a> tāya ca pana Sad'Dhammasaññattiyā n'evattānukkaɱseti.|| ||</p>

					<p class="f4">Na paraɱ vambheti.|| ||</p>

					<p class="f4">Iti pubbe va kho panassa du-s-sīlyaɱ pahīnaɱ hoti.|| ||</p>

					<p class="f4">Susīlyaɱ pacc'upaṭṭhitaɱ.|| ||</p>

					<p class="f4">Ayañ ca sammā-diṭṭhi sammā-saŋkappo sammā-vācā ariyānaɱ apaccanīkatā Sad'Dhammasaññatti anattukkaɱsanā aparavambhanā.|| ||</p>

					<p class="f4">Evaɱsime aneke kusalā dhammā sambhavanti sammā-diṭṭhi-paccayā.|| ||</p>

					<p class="f4">Tatra gahapatayo viññū puriso iti paṭisañcikkhati.|| ||</p>

					<p class="f4">Sace kho atthi kiriyā evamayaɱ bhavaɱ purisa-puggalo kāyassa bhedā param maraṇā sugatiɱ saggaɱ lokaɱ upapajjissati.|| ||</p>

					<p class="f4">Kāmaɱ kho panamāhu kiriyā,||<br />
					hotu n'esaɱ bhavataɱ samaṇa-brāhmaṇānaɱ saccaɱ vacanaɱ.|| ||</p>

					<p class="f4">Atha ca panāyaɱ bhavaɱ purisa-puggalo diṭṭhe'va dhamme viññūnaɱ pāsaɱso sīlavā purisa-puggalo sammā-diṭṭhi kiriyavādoti.|| ||</p>

					<p class="f4">Sace kho attheva kiriyā,||<br />
					evaɱ imassa bhoto purisa-puggalassa ubhayattha kaṭaggaho,||<br />
					yañ ca diṭṭhe'va dhamme viññūnaɱ pāsaɱso,||<br />
					yañ ca kāyassa bhedā param maraṇā sugatiɱ saggaɱ lokaɱ upapajjissati.|| ||</p>

					<p class="f4">Evam assāyaɱ apaṇṇako dhammo susamatto samādinno ubhayaɱsaɱ pharitvā tiṭṭhati.|| ||</p>

					<p class="f4">Riñcati akusalaɱ ṭhānaɱ.|| ||</p>

					<p class="f4">Santi gahapatayo eke samaṇa-brāhmaṇā evaɱ-vādino evaɱ diṭṭhino:|| ||</p>

					<p class="f4">N'atthi hetu n'atthi paccayo sattānaɱ saŋkilesāya,||<br />
					ahetu a-p-paccayā sattā saŋkilissanti n'atthi hetu,||<br />
					n'atthi paccayo sattānaɱ visuddhiyā ahetu a-p-paccayā sattā visujjhanti.|| ||</p>

					<p class="f4">N'atthi balaɱ n'atthi viriyaɱ n'atthi purisa-thāmo n'atthi purisaparakkamo.|| ||</p>

					<p class="f4">Sabbe sattā sabbe pāṇā sabbe bhūtā sabbe jīvā avasā abalā aviriyā niyati saŋgatibhāvapariṇatā1 chassevābhijātisu sukha-dukkhaɱ paṭisaŋvedentī ti.|| ||</p>

					<p class="f4">Tesaɱ yeva kho gahapatayo samaṇa-brāhmaṇānaɱ eke samaṇa-brāhmaṇā uju-vipacca-nīka-vādā,||<br />
					te evam āhaɱsu:|| ||</p>

					<p class="f4">Atthi hetu atthi paccayo sattānaɱ saŋkilesāya,||<br />
					sahetu sa-p-paccayā sattā saŋkilissanti.|| ||</p>

					<p class="f4">Atthi paccayo sattānaɱ visuddhiyā.|| ||</p>

					<p class="f4">Sahetu sa-p-paccayā sattā visujjhanti.|| ||</p>

					<p class="f4">Atthi balaɱ atthi viriyaɱ atthi purisa-thāmo atthi purisaparakkamo,||<br />
					na sabbe2 sattā sabbe pāṇā sabbe bhūtā sabbe jīvā avasā abalā aviriyā3 niyatisaŋgatibhāvapariṇatā chassevābhijātisu sukha-dukkhaɱ paṭisaŋvedentī ti.|| ||</p>

					<p class="f4">Taɱ kiɱ maññatha gahapatayo:|| ||</p>

					<p class="f4"><a id="pg408"><span class="f2 g"><b>[408]</b></span></a> Nanume samaṇa-brāhmaṇā añña-maññassa uju-vipacca-nīka-vādāti.|| ||</p>

					<p class="f4">"Evaɱ bhante" ti.|| ||</p>

					<p class="f4">Tatra gahapatayo ye te samaṇa-brāhmaṇā evaɱ-vādino evaɱ diṭṭhino:|| ||</p>

					<p class="f4">N'atthi hetu n'atthi paccayo sattānaɱ saŋkilesāya,||<br />
					ahetu a-p-paccayā sattā saŋkilissanti n'atthi hetu,||<br />
					n'atthi paccayo sattānaɱ visuddhiyā ahetu a-p-paccayā sattā visujjhanti.|| ||</p>

					<p class="f4">N'atthi balaɱ n'atthi viriyaɱ n'atthi purisa-thāmo n'atthi purisaparakkamo.|| ||</p>

					<p class="f4">Sabbe sattā sabbe pāṇā sabbe bhūtā sabbe jīvā avasā abalā aviriyā niyati saŋgatibhāvapariṇatā chassevābhijātisu sukha-dukkhaɱ paṭisaŋvedentī ti.|| ||</p>

					<p class="f4">Tesame taɱ pāṭikaŋkhaɱ:|| ||</p>

					<p class="f4">Yam idaɱ kāya-su-caritaɱ vacī-su-caritaɱ mano-su-caritaɱ ime tayo kusale dhamme abhini-vajchetvā yam idaɱ kāya-du-c-caritaɱ vacī-du-c-caritaɱ mano-du-c-caritaɱ.|| ||</p>

					<p class="f4">Ime tayo akusale dhamme samādāya vattissanti.|| ||</p>

					<p class="f4">Taɱ kissa hetu? na hi te bhonto samaṇa-brāhmaṇā passanti akusalānaɱ dhammānaɱ ādīnavaɱ okāraɱ saŋkilesaɱ kusalānaɱ dhammānaɱ nekkhamme ānisaɱsaɱ vodānapakkhaɱ.|| ||</p>

					<p class="f4">Santaɱ yeva kho pana hetu n'atthi hetū'tissa diṭṭhi hoti.|| ||</p>

					<p class="f4">Sāssa hoti micchā-diṭṭhi.|| ||</p>

					<p class="f4">Santaɱ yeva kho pana hetu n'atthi hetū'ti saŋkappeti.|| ||</p>

					<p class="f4">Svāssa hoti micchā-saŋkappo.|| ||</p>

					<p class="f4">Santaɱ yeva kho pana hetu n'atthi hetū'ti vācaɱ bhāsati.|| ||</p>

					<p class="f4">Sāssa hoti micchā-vācā.|| ||</p>

					<p class="f4">Santaɱ yeva kho pana hetu n'atthi hetū'ti āha.|| ||</p>

					<p class="f4">Ye te arahanto hetuvādā tesamayaɱ paccanīkaɱ karoti,||<br />
					santaɱ yeva kho pana hetu n'atthi hetū'ti paraɱ saññapeti.|| ||</p>

					<p class="f4">Sāssa hoti asad'dhamma-saññatti.|| ||</p>

					<p class="f4">Tāya ca pana asad'dhamma-saññattiyā attānukkaɱseti.|| ||</p>

					<p class="f4">Paraɱ vambheti.|| ||</p>

					<p class="f4">Iti pubbe va kho panassa susīlyaɱ pahīnaɱ hoti,||<br />
					du-s-sīlyaɱ pacc'upaṭṭhitaɱ.|| ||</p>

					<p class="f4">Ayañ ca micchā-diṭṭhi micchā-saŋkappo micchā-vācā ariyānaɱ paccanīkatā asad'dhamma-saññatti attukkaɱsanā paravambhanā:|| ||</p>

					<p class="f4">Evaɱsime aneke pāpakā akusalā dhammā sambhavanti micchā-diṭṭhi-paccayā.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Sace kho n'atthi hetu,||<br />
					evamayaɱ bhavaɱ purisa-puggalo kāyassa bhedā sotthimattānaɱ karissati,||<br />
					sace kho atthi hetu,||<br />
					evamayaɱ bhavaɱ purisa-puggalo kāyassa bhedā param maraṇā apāyaɱ duggatiɱ vinīpātaɱ Nirayaɱ upapajjissati.|| ||</p>

					<p class="f4">Kāmaɱ kho pana māhu hetu.|| ||</p>

					<p class="f4">Hotu n'esaɱ bhavataɱ samaṇa-brāhmaṇānaɱ saccaɱ vacanaɱ.|| ||</p>

					<p class="f4">Atha ca panāyaɱ bhavaɱ purisa-puggalo diṭṭhe'va dhamme viññūnaɱ gārayho du-s-sīlo purisa-puggalo micchā-diṭṭhi ahetuvādo'ti1 sace kho attheva hetu.|| ||</p>

					<p class="f4">Evaɱ imassa bhoto purisa-puggalassa ubhayattha <a id="pg409"><span class="f2 g"><b>[409]</b></span></a> kaliggaho:|| ||</p>

					<p class="f4">Yañ ca diṭṭhe'va dhamme viññūnaɱ gārayho,||<br />
					yañ ca kāyassa bhedā param maraṇā apāyaɱ duggatiɱ.|| ||</p>

					<p class="f4">Vinīpātaɱ Nirayaɱ upapajjissati.|| ||</p>

					<p class="f4">Evam assā'yaɱ apaṇṇako dhammo dussamatto samādinno ekaɱsaɱ pharitvā tiṭṭhati.|| ||</p>

					<p class="f4">Riñcati kusalaɱ ṭhānaɱ2.|| ||</p>

					<p class="f4">Tatra gahapatayo ye te samaṇa-brāhmaṇā evaɱ-vādino evaɱ diṭṭhino:atthi hetu atthi paccayo sattānaɱ saŋkilesāya,||<br />
					sahetu sa-p-paccayā sattā saŋkilissanti.|| ||</p>

					<p class="f4">Atthi paccayo sattānaɱ visuddhiyā.|| ||</p>

					<p class="f4">Sahetu sa-p-paccayā sattā visujjhanti.|| ||</p>

					<p class="f4">Atthi balaɱ atthi viriyaɱ atthi purisa-thāmo atthi purisaparakkamo,||<br />
					na sabbe2 sattā sabbe pāṇā sabbe bhūtā sabbe jīvā avasā abalā aviriyā niyatisaŋgatibhāvapariṇatā chassevābhijātisu sukha-dukkhaɱ paṭisaŋvedentī ti.|| ||</p>

					<p class="f4">Tesame taɱ pāṭikaŋkhaɱ:|| ||</p>

					<p class="f4">Yam idaɱ kāya-du-c-caritaɱ vacī-du-c-caritaɱ mano du-c-caritaɱ,||<br />
					ime tayo akusale dhamme abhini-vajchetvā.|| ||</p>

					<p class="f4">Yam idaɱ kāya-su-caritaɱ vacī-su-caritaɱ mano-su-caritaɱ,||<br />
					ime tayo kusale dhamme samādāya vattissanti taɱ kissa hetu:|| ||</p>

					<p class="f4">Passanti hi te bhonto samaṇa-brāhmaṇā akusalānaɱ dhammānaɱ ādīnavaɱ okāraɱ saŋkilesaɱ,||<br />
					kusalānaɱ dhammānaɱ nekkhamme ānisaɱsaɱ vodānapakkhaɱ santaɱ yeva kho pana hetu atthi hetutissa diṭṭhi hoti,||<br />
					sā'ssa hoti sammā-diṭṭhi.|| ||</p>

					<p class="f4">Santaɱ yeva kho pana hetu atthi hetū'ti saŋkappeti.|| ||</p>

					<p class="f4">Svāssa hoti sammā-saŋkappo.|| ||</p>

					<p class="f4">Santaɱ yeva kho pana hetu atthi hetūti vācaɱ bhāsati,||<br />
					sā'ssa hoti sammā-vācā.|| ||</p>

					<p class="f4">Santaɱ yeva kho pana hetuɱ atthi hetūti āha.|| ||</p>

					<p class="f4">Ye te arahanto hetuvādā tesama'yaɱ na paccanīkaɱ karoti.|| ||</p>

					<p class="f4">Santaɱ yeva kho pana hetuɱ atthi hetūti paraɱ saññapeti.|| ||</p>

					<p class="f4">Sāssa hoti Sad'Dhammasaññatti.|| ||</p>

					<p class="f4">Tāya ca pana Sad'Dhammasaññattiyā n'evattānukkaɱseti,||<br />
					na paraɱ vambheti iti pubbe va kho panassa du-s-sīlyaɱ pahīnaɱ hoti.|| ||</p>

					<p class="f4">Susīlaɱ pacc'upaṭṭhitaɱ ayañ ca sammā-diṭṭhi sammā-saŋkappo sammā-vācā ariyānaɱ apaccanīkatā Sad'Dhammasaññatti anattukkaɱsanā aparavambhanā.|| ||</p>

					<p class="f4">Evaɱsime1 aneke kusalā dhammā sambhavanti sammā-diṭṭhi-paccayā.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Sace kho atthi hetu,||<br />
					evamayaɱ bhavaɱ purisa-puggalo kāyassa bhedā param maraṇā sugatiɱ saggaɱ lokaɱ upapajjissati.|| ||</p>

					<p class="f4">Kāmaɱ kho pana māhu hetu.|| ||</p>

					<p class="f4">Hotu n'esaɱ bhavataɱ samaṇa-brāhmaṇānaɱ saccaɱ vacanaɱ.|| ||</p>

					<p class="f4">Atha ca panāyaɱ bhavaɱ purisa-puggalo diṭṭhe'va dhamme viññūnaɱ pāsaɱso:|| ||</p>

					<p class="f4">Sīlavā purisa-puggalo sammā-diṭṭhi hetuvādo' ti.|| ||</p>

					<p class="f4">Sace kho attheva <a id="pg410"><span class="f2 g"><b>[410]</b></span></a> hetu.2 Evaɱ imassa bhoto purisa-puggalassa ubhayattha kaṭaggaho:|| ||</p>

					<p class="f4">Yañ ca diṭṭhe'va dhamme viññūnaɱ pāsaɱso,||<br />
					yañ ca kāyassa bhedā param maraṇā sugatiɱ saggaɱ lokaɱ upapajjissati.|| ||</p>

					<p class="f4">Evam assāyaɱ apaṇṇako dhammo susamatto samādinno ubhayaɱsaɱ pharitvā tiṭṭhati.|| ||</p>

					<p class="f4">Riñcati kusalaɱ ṭhānaɱ.|| ||</p>

					<p class="f4">Santi gahapatayo eke samaṇa-brāhmaṇā evaɱ-vādino evaɱ diṭṭhino:|| ||</p>

					<p class="f4">'N'atthi sabbaso āruppā' ti.|| ||</p>

					<p class="f4">Tesaɱ yeva kho gahapatayo samaṇa-brāhmaṇānaɱ eke samaṇa-brāhmaṇā uju-vipacca-nīka-vādā.|| ||</p>

					<p class="f4">Te evaɱ māhaɱsu:|| ||</p>

					<p class="f4">'Atthi sabbaso āruppā' ti.|| ||</p>

					<p class="f4">Taɱ kiɱ maññatha gahapatayo nanume samaṇa-brāhmaṇā añña-maññassa uju-vipacca-nīka-vādāti - evambhante.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Ye kho te bhonto samaṇa-brāhmaṇā evaɱ-vādino evaɱ-diṭṭhino 'n'atthi sabbaso āruppā' ti.|| ||</p>

					<p class="f4">Idamme adiṭṭhaɱ,||<br />
					yepi te bhonto samaṇa-brāhmaṇā evaɱ-vādino evaɱ-diṭṭhino 'atthi sabbaso āruppā' ti.|| ||</p>

					<p class="f4">Idamme aviditaɱ.|| ||</p>

					<p class="f4">Ahañ c'eva kho pana ajānanto apassanto ekaɱ-sena ādāya vohareyyaɱ:|| ||</p>

					<p class="f4">'Idam eva saccaɱ mogham aññan ti.|| ||</p>

					<p class="f4">Name taɱ assa paṭirūpaɱ.|| ||</p>

					<p class="f4">Ye kho te bhonto samaṇa-brāhmaṇā evaɱ-vādino evaɱ-diṭṭhino 'n'atthi sabbaso āruppā' ti.|| ||</p>

					<p class="f4">Sace tesaɱ bhavataɱ samaṇa-brāhmaṇānaɱ saccaɱ vacanaɱ.|| ||</p>

					<p class="f4">Ṭhāname taɱ vijjati.|| ||</p>

					<p class="f4">Ye te devā rūpino mano-mayā apaṇṇakamme tatruppatti bhavissati.|| ||</p>

					<p class="f4">Ye pana te bhonto samaṇa-brāhmaṇā evaɱ-vādino evaɱ diṭṭhino 'atthi sabbaso āruppā' ti.|| ||</p>

					<p class="f4">Sace tesaɱ bhavataɱ samaṇa-brāhmaṇānaɱ saccaɱ vacanaɱ.|| ||</p>

					<p class="f4">Ṭhāname taɱ vijjati ye te devā arūpino saññāmayā,||<br />
					apaṇṇakamme tatruppatti bhavissati.|| ||</p>

					<p class="f4">Dissante3 kho pana rūpādhikaraṇaɱ daṇḍ'ādānaSatth'ādāna -kalaha - viggaha - vivādatuvantuvampesuññamusā-vādā.|| ||</p>

					<p class="f4">N'atthi kho pan'etaɱ sabbaso arūpeti.|| ||</p>

					<p class="f4">So iti paṭisaŋkhāya rūpānaɱ yeva nibbidāya virāgāya nirodhāya paṭipanno hoti.|| ||</p>

					<p class="f4">Santi gahapatayo eke samaṇa-brāhmaṇā evaɱ-vādino evaɱ diṭṭhino:|| ||</p>

					<p class="f4">N'atthi sabbaso bhava-nirodho' ti.|| ||</p>

					<p class="f4">Tesaɱ yeva kho gahapatayo samaṇa-brāhmaṇānaɱ eke samaṇa-brāhmaṇā uju-vipacca-nīka-vādā te evam āhaɱsu:|| ||</p>

					<p class="f4">Atthi <a id="pg411"><span class="f2 g"><b>[411]</b></span></a> sabbaso bhava-nirodho' ti.|| ||</p>

					<p class="f4">Taɱ kim maññatha gahapatayo nanume samaṇa-brāhmaṇā añña-maññassa uju-vipacca-nīka-vādāti.|| ||</p>

					<p class="f4">"Evaɱ bhante" ti.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Ye kho te bhonto samaṇa-brāhmaṇā evaɱ-vādino:|| ||</p>

					<p class="f4">Evaɱ-diṭṭhino:|| ||</p>

					<p class="f4">N'atthi sabbaso bhava-nirodho' ti.|| ||</p>

					<p class="f4">Idaɱ me adiṭṭhaɱ,||<br />
					yepi te bhonto samaṇa-brāhmaṇā evaɱ-vādino evaɱ diṭṭhino:|| ||</p>

					<p class="f4">'Atthi sabbaso bhava-nirodho' ti.|| ||</p>

					<p class="f4">Idamme aviditaɱ.|| ||</p>

					<p class="f4">Ahaɱñc'eva kho pana ajānanto apassanto ekaɱ-sena ādāya vohareyyaɱ:|| ||</p>

					<p class="f4">'Idam eva saccaɱ mogham aññan' ti.|| ||</p>

					<p class="f4">Na me taɱ assa paṭirūpaɱ ye kho te bhonto samaṇa-brāhmaṇā evaɱ-vādino evaɱ diṭṭhino 'n'atthi sabbaso bhava bhava-nirodho'ti sace tesaɱ bhavataɱ samaṇa-brāhmaṇānaɱ saccaɱ vacanaɱ.|| ||</p>

					<p class="f4">Ṭhāname taɱ vijjati.|| ||</p>

					<p class="f4">Ye te devā arūpino saññāmayā apaṇṇakamme tatruppatti bhavissati.|| ||</p>

					<p class="f4">Ye pana te bhonto samaṇa-brāhmaṇā evaɱ-vādino evaɱ-diṭṭhino 'atthi sabbaso bhava-nirodho' ti.|| ||</p>

					<p class="f4">Sace tesaɱ bhavataɱ samaṇa-brāhmaṇānaɱ saccaɱ vacanaɱ.|| ||</p>

					<p class="f4">Ṭhāname taɱ vijjati yaɱ diṭṭhe'va dhamme parinibbāyissāmi.|| ||</p>

					<p class="f4">Ye kho te bhonto samaṇa-brāhmaṇā evaɱ-vādino evaɱ diṭṭhino:|| ||</p>

					<p class="f4">'N'atthi sabbaso bhava-nirodho' ti.|| ||</p>

					<p class="f4">Tesamayaɱ diṭṭhi sārāgāya1 santike,||<br />
					saɱyogāya santike,||<br />
					abhinandanāya santike,||<br />
					ajjhosānāya santike,||<br />
					upādānāya santike.|| ||</p>

					<p class="f4">Ye pana te bhonto samaṇa-brāhmaṇā evaɱ-vādino evaɱ-diṭṭhino:|| ||</p>

					<p class="f4">'Atthi sabbaso bhava-nirodho' ti.|| ||</p>

					<p class="f4">Tesamayaɱ diṭṭhi asārāgāya santike asaɱyogāya santike anabhinandanāya santike anajjhosānāya santike anupādānāya santiketi.|| ||</p>

					<p class="f4">So itipaṭisaŋkhāya bhavānaɱ yeva nibbidāya virāgāya nirodhāya paṭipanno hoti.|| ||</p>

					<p class="f4">Cattāro'me gahapatayo puggalā santo saŋvijj'amānā lokasmiɱ,||<br />
					katame cattāro:|| ||</p>

					<p class="f4">Idha gahapatayo ekacco puggalo attantapo hoti atta-paritāpanānuyogaɱ anuyutto.|| ||</p>

					<p class="f4">Idha gahapatayo ekacco puggalo parantapo hoti para-paritāpanānuyogaɱ anuyutto.|| ||</p>

					<p class="f4">Idha gahapatayo ekacco puggalo attantapo ca hoti atta-paritāpanānuyogaɱ anuyutto.|| ||</p>

					<p class="f4">Parantapo ca para-paritāpanānuyogaɱ anuyutto.|| ||</p>

					<p class="f4">Idha gahapatayo ekacco puggalo n'evattantapo hoti nāttaparitāpanānuyogaɱ anuyutto.|| ||</p>

					<p class="f4">Na parantapo na para-paritāpanānuyogaɱ anuyutto.|| ||</p>

					<p class="f4"><a id="pg412"><span class="f2 g"><b>[412]</b></span></a> So anattantapo aparantapo diṭṭhe'va dhamme nicchāto nibbuto sītibhūto sukha-paṭisaŋvedī brahma-bhūtena attanā viharati.|| ||</p>

					<p class="f4">Katamo ca gahapatayo puggalo attantapo atta-paritāpanānuyogamanuyutto:|| ||</p>

					<p class="f4">Idha gahapatayo ekacco puggalo acelako hoti muttācāro,||<br />
					hatthāpalekhano,||<br />
					na ehibhadantiko,||<br />
					na tiṭṭhabhadantiko,||<br />
					nābhihaṭaɱ,||<br />
					na uddissa kaṭaɱ,||<br />
					na nimantanaɱ sādiyati.|| ||</p>

					<p class="f4">So na kumbhi-mukhā patigaṇhāti.|| ||</p>

					<p class="f4">Na kha'opimukhā patigaṇhāti.|| ||</p>

					<p class="f4">Na eḷaka-mantaraɱ na daṇḍa-mantaraɱ na musalamantaraɱ,||<br />
					na dvinnaɱ bhuñjamānānaɱ,||<br />
					na gabbhiniyā,||<br />
					na pāyamānāya,||<br />
					na purisantaragatāya,||<br />
					na saŋkittīsu,||<br />
					na yattha sā upaṭṭhito hoti,||<br />
					na yattha makkhikā saṇḍasaṇḍacārīnī,||<br />
					na macchaɱ,||<br />
					na maɱsaɱ,||<br />
					na suraɱ,||<br />
					na merayaɱ,||<br />
					na thusodakaɱ pibati.|| ||</p>

					<p class="f4">So ekāgāriko vā hoti ekālopiko,||<br />
					dvāgāriko vā hoti dvālopiko.|| ||</p>

					<p class="f4">Sattāgāriko vā hoti sattālopiko.|| ||</p>

					<p class="f4">Ekissāpi dattiyā yāpeti,||<br />
					dvīhipi dattīhi yāpeti,||<br />
					sattahipi dattīhi yāpeti,||<br />
					ekāhikampi āhāraɱ āhāreti,||<br />
					dvīhikampi āhāraɱ āhāreti sattāhikampi āhāraɱ āhāreti.|| ||</p>

					<p class="f4">Iti eva-rūpaɱ addhamāsikampi pariyāyabhattabhojanānuyogamanuyutto viharati so sākabhakkho vā hoti,||<br />
					sāmākabhakkho vā hoti.|| ||</p>

					<p class="f4">Nīvārabhakkho vā hoti.|| ||</p>

					<p class="f4">Daddulabhakkho vā hoti.|| ||</p>

					<p class="f4">Haṭabhakkho vā hoti,||<br />
					kaṇabhakkho vā hoti.|| ||</p>

					<p class="f4">Ācāmabhakkho vā hoti.|| ||</p>

					<p class="f4">Piññākabhakkho vā hoti.|| ||</p>

					<p class="f4">Tiṇabhakkho vā hoti.|| ||</p>

					<p class="f4">Gomayabhakkho vā hoti.|| ||</p>

					<p class="f4">Vana-mūla-phalāhāro yāpeti pavattapalabhojī.|| ||</p>

					<p class="f4">So sāṇānipi dhāreti.|| ||</p>

					<p class="f4">Masāṇānipi dhāreti.|| ||</p>

					<p class="f4">Chavadussānipi dhāreti.|| ||</p>

					<p class="f4">Paɱsukūlānipi dhāreti.|| ||</p>

					<p class="f4">Tirīṭānipi dhāreti.|| ||</p>

					<p class="f4">Ajinānipi dhāreti.|| ||</p>

					<p class="f4">Ajinakkhipampi dhāreti.|| ||</p>

					<p class="f4">Kusacīrampi dhāreti.|| ||</p>

					<p class="f4">Vākacīrampi dhāreti.|| ||</p>

					<p class="f4">E'akacīrampi dhāreti.|| ||</p>

					<p class="f4">Kesakambalampi dhāreti.|| ||</p>

					<p class="f4">Vā'akambalampi dhāreti.|| ||</p>

					<p class="f4">Ulūkapakkhampi dhāreti.|| ||</p>

					<p class="f4">Kesamassulocakopi hoti kesa-massulocanānuyogamanuyutto.|| ||</p>

					<p class="f4">Ubbaṭṭakopi hoti āsanapaṭikkhitto.|| ||</p>

					<p class="f4">Ukkuṭikopi hoti ukkuṭikappadhānamanuyutto.|| ||</p>

					<p class="f4">Kaṇṭakāpassayikopi hoti kanṭakāpassaye seyyaɱ kappeti.|| ||</p>

					<p class="f4">Sāyatatiyakampi udakorohaṇānuyogamanuyutto viharati.|| ||</p>

					<p class="f4">Iti eva-rūpaɱ aneka-vihitaɱ kāyassa ātāpana-paritāpanānuyogamanuyutto viharati.|| ||</p>

					<p class="f4">Ayaɱ vuccati gahapatayo puggalo attantapo atta-paritāpanānuyogamanuyutto.|| ||</p>

					<p class="f4">Katamo ca gahapatayo puggalo parantapo para-paritāpanānuyogamanuyutto:|| ||</p>

					<p class="f4">Idha gahapatayo ekacco puggalo orabbhiko hoti,||<br />
					sūkariko sākuntiko māgaviko luddo macchaghātako coro coraghātako bandhanāgāriko,||<br />
					ye vā pan'aññe pi keci Kurūrakammantā,||<br />
					ayaɱ vuccati gahapatayo puggalo parantapo para-paritāpanānuyogamanuyutto.|| ||</p>

					<p class="f4">Katamo ca gahapatayo puggalo attantapo ca atta-paritāpanānuyogamanuyutto parantapo ca para-paritāpanānuyogamanuyutto:|| ||</p>

					<p class="f4">Idha gahapatayo ekacco puggalo rājā vā hoti khattiyo muddhā-vasitto,||<br />
					brāhmaṇo vā mahāsāḷo ,so puratthimena nagarassa navaɱ santhāgāraɱ kārāpetvā kesa-massuɱ ohāretvā kharājinaɱ nivāsetvā sappitelena kāyaɱ abbhañjitvā migavisāṇena piṭṭhiɱ kaṇḍūvamāno santhāgāraɱ pavisati saddhiɱ mahesiyā brāhmaṇena ca purohitena.|| ||</p>

					<p class="f4">So tattha anantara-hitāya bhūmiyā haritupattāya seyyaɱ kappeti,||<br />
					ekissā gāviyā sarūpavacchāya yaɱ ekasmiɱ thane khīraɱ hoti,||<br />
					tena rājā yāpeti.|| ||</p>

					<p class="f4">Yaɱ dutiyasmiɱ thane khīraɱ hoti,||<br />
					tena mahesī yāpeti.|| ||</p>

					<p class="f4">Yaɱ tatiyasmiɱ thane khīraɱ hoti tena brāhmaṇo purohito yāpeti.|| ||</p>

					<p class="f4">Yaɱ catutthasmiɱ thane khīraɱ hoti,||<br />
					tena aggiɱ juhanti.|| ||</p>

					<p class="f4">Avasesena vacchako yāpeti,||<br />
					so evam āha:|| ||</p>

					<p class="f4">Ettakā usabhā haññantu yaññ'atthāya,||<br />
					ettakā vacchatarā haññantu yaññ'atthāya,||<br />
					ettakā vacchatariyo haññantu yaññ'atthāya,||<br />
					ettakā ajā haññantu yaññ'atthāya,||<br />
					ettakā urabbhā haññantu yaññ'atthāya,||<br />
					ettakā rukkhā chijjantu yūpatthāya,||<br />
					ettakā dabbā lūyantu barihisatthāyāti.|| ||</p>

					<p class="f4">Yepassa te honti dāsāti vā pessāti vā kamma-karāti vā,||<br />
					tepi daṇḍatajjitā bhayatajjitā assumukhā rudamānā parikammāni karonti.|| ||</p>

					<p class="f4">Ayaɱ vuccati gahapatayo puggalo attantapo ca atta-paritāpanānuyogamanuyutto parantapo ca para-paritāpanānuyogamanuyutto.|| ||</p>

					<p class="f4">Katamo ca gahapatayo puggalo n'evattantapo nāttaparitāpanānuyogamanuyutto na parantapo na para-paritāpanānuyogamanuyutto,||<br />
					so anattantapo aparantapo diṭṭhe'va dhamme nicchāto nibbuto sitabhūto sukha-paṭisaŋvedī brahma-bhūtena attanā viharati:|| ||</p>

					<p class="f4">Idha gahapatayā Tathāgato loke uppajjati arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā,||<br />
					so imaɱ lokaɱ sa-devakaɱ sa-Mārakaɱ sa-brahmakaɱ sa-s-samaṇa-brāhmaṇiɱ pajaɱ sa-deva-manussaɱ sayaɱ abhiññā sacchi-katvā pavedeti,||<br />
					so dhammaɱ deseti:|| ||</p>

					<p class="f4">Ādi kalyāṇaɱ majjhe kalyāṇaɱ pariyosāna-kalyāṇaɱ sātthaɱ savyañ janaɱ kevala-paripuṇṇaɱ parisuddhaɱ Brahma-cariyaɱ pakāseti.|| ||</p>

					<p class="f4">Taɱ dhammaɱ suṇāti gahapati vā gahapati-putto vā aññatarasmiɱ vā kule paccājāto.|| ||</p>

					<p class="f4">So taɱ dhammaɱ sutvā Tathāgate saddhaɱ paṭilabhati.|| ||</p>

					<p class="f4">So tena saddhā-paṭilābhena samannāgato itipaṭisañcikkhati:|| ||</p>

					<p class="f4">Sambādho gharāvāso rajo-patho,||<br />
					abbhokāso pabbajjā,||<br />
					na-y-idaɱ sukaraɱ agāraɱ ajjhāvasatā ekanta-paripuṇṇaɱ ekanta-parisuddhaɱ saŋkhalikhitaɱ Brahma-cariyaɱ carituɱ,||<br />
					yan nūnāhaɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajeyyanti.|| ||</p>

					<p class="f4">So aparena samayena appaɱ vā bhoga-k-khandhaɱ pahāya mahantaɱ vā bhoga-k-khandhaɱ pahāya appaɱ vā ñāti-parivaṭṭaɱ pahāya mahantaɱ vā ñāti-parivaṭṭaɱ pahāya kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajati.|| ||</p>

					<p class="f4">So evaɱ pabba-jito samāno bhikkhūnaɱ sikkhāsājīvasamāpanno pāṇāti-pātaɱ pahāya pāṇāti-pātā paṭivirato hoti,||<br />
					nihita-daṇḍo nihita-sattho lajjī dayā-panno sabba-pāṇa-bhūta-hit-ā-nukampī viharati.|| ||</p>

					<p class="f4">Adinn'ādānaɱ pahāya adinn'ādānā paṭivirato hoti,||<br />
					dinn'ādāyī dinna-pāṭikaŋkhī athenena suci-bhūtena attanā viharati.|| ||</p>

					<p class="f4">Abrahma-cariyaɱ pahāya brahma-cārī hoti,||<br />
					ārā-cārī virato methunā gāma-dhammā.|| ||</p>

					<p class="f4">Musā-vādaɱ pahāya musā-vādā paṭivirato hoti,||<br />
					sacca-vādī sacca-sandho theto paccayiko avisaŋvādako lokassa.|| ||</p>

					<p class="f4">Pisunaɱ vācaɱ pahāya pisunāya vācāya paṭivirato hoti,||<br />
					ito sutvā na amutra akkhātā imesaɱ bhedāya,||<br />
					amutra vā sutvā na imesaɱ akkhātā amūsaɱ bhedāya,||<br />
					iti bhinnānaɱ vā sandhātā sahitānaɱ vā anuppadātā,||<br />
					samagg'ārāmo samagga-rato samagga-nandī samagga-karaṇiɱ vācaɱ bhāsitā hoti.|| ||</p>

					<p class="f4">Pharusaɱ vācaɱ pahāya pharusāya vācāya paṭivirato hoti,||<br />
					yā sā vācā neḷā kaṇṇa-sukhā pemanīyā hadayaŋ-gamā porī bahu-jana-kantā bahu-jana-manāpā,||<br />
					tathā-rūpaɱ vācaɱ bhāsitā hoti.|| ||</p>

					<p class="f4">Sampha-p-palāpaɱ pahāya samphappalāpā paṭivirato hoti,||<br />
					kāla-vādī bhūta-vādī attha-vādī dhamma-vādī vinaya-vādī nidhāna-vatiɱ vācaɱ bhāsitā kālena sāpadesaɱ pariyanta-vatiɱ attha-saɱhitaɱ.|| ||</p>

					<p class="f4">So bījagāma-bhūta-gāma-samārambhā paṭivirato hoti.|| ||</p>

					<p class="f4">Eka-bhattiko hoti ratt'ūparato virato vikāla-bhojanā.|| ||</p>

					<p class="f4">Nacca-gīta-vādita-visūka-dassanā paṭivirato hoti.|| ||</p>

					<p class="f4">Mālā-gandha-vilepana-dhāraṇa-maṇḍana-vibhūsana-ṭṭhānā paṭivirato hoti.|| ||</p>

					<p class="f4">Uccā-sayana-mahā-sayanā paṭivirato hoti.|| ||</p>

					<p class="f4">Jātarūpa-rajatapaṭiggahanā paṭivirato hoti āmakadhañña-paṭiggahanā paṭivirato hoti.|| ||</p>

					<p class="f4">Āmakamaɱsapaṭiggahanā paṭivirato hoti.|| ||</p>

					<p class="f4">Itthikumārikapaṭiggahanā paṭivirato hoti.|| ||</p>

					<p class="f4">Dāsidāsapaṭiggahanā paṭivirato hoti.|| ||</p>

					<p class="f4">Ajeḷakapaṭiggahanā paṭivirato hoti.|| ||</p>

					<p class="f4">Kukkuṭasūkarapaṭiggahanā paṭivirato hoti.|| ||</p>

					<p class="f4">Hatthigavāssava'avāpaṭiggahanā paṭivirato hoti.|| ||</p>

					<p class="f4">Khetta-vatthupaṭiggahanā paṭivirato hoti.|| ||</p>

					<p class="f4">Dūteyyapahīnagaman-ā-nuyogā paṭivirato hoti.|| ||</p>

					<p class="f4">Kaya-vikkayā paṭivirato hoti.|| ||</p>

					<p class="f4">Tulā-kūṭakaɱsakuṭamānakūṭā paṭivirato hoti.|| ||</p>

					<p class="f4">Ukkoṭana-vañcana-nikati-sāci-yogā paṭivirato hoti.|| ||</p>

					<p class="f4">Chedana-vadha-bandhana-viparāmosa-ālopa-sahasākārā paṭivirato hoti.|| ||</p>

					<p class="f4">So santuṭṭho hoti kāya-parihārikena cīvarena,||<br />
					kucchi-parihārikena piṇḍa-pātena,||<br />
					so yena yen'eva pakkamati,||<br />
					samādāyeva pakkamati.|| ||</p>

					<p class="f4">Seyyathā pi nāma pakkhīsakuṇo yena yen'eva ḍeti,||<br />
					sapattabhārova ḍeti.|| ||</p>

					<p class="f4">Evam evaɱ bhikkhu santuṭṭho hoti kāya-parihārikena cīvarena,||<br />
					kucchi-parihārikena piṇḍa-pātena.|| ||</p>

					<p class="f4">Yena yen'eva pakkamati samādāyeva pakkamati.|| ||</p>

					<p class="f4">So iminā ariyena sīla-k-khandhena samannāgato ajjhattaɱ anavajja-sukhaɱ paṭisaŋvedeti.|| ||</p>

					<p class="f4">So cakkhunā rūpaɱ disvā na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaɱ cakkhu'ndriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati,||<br />
					rakkhati cakkhu'ndriyaɱ,||<br />
					cakkhu'ndriye saŋvaraɱ āpajjati.</p>

					<p class="f4">Sotena saddaɱ sutvā na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaɱ sot'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati,||<br />
					rakkhati sot'indriyaɱ,||<br />
					sot'indriye saŋvaraɱ āpajjati.</p>

					<p class="f4">Ghānena gandhaɱ ghāyitvā na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaɱ ghān'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati,||<br />
					rakkhati ghān'indriyaɱ,||<br />
					ghān'indriye saŋvaraɱ āpajjati.</p>

					<p class="f4">Jivhāya rasaɱ sāyitvā na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaɱ jivh'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati,||<br />
					rakkhati jivh'indriyaɱ,||<br />
					jivh'indriye saŋvaraɱ āpajjati.</p>

					<p class="f4">Kāyena phoṭṭhabbaɱ phusitvā na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaɱ kāy'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati,||<br />
					rakkhati kāy'indriyaɱ,||<br />
					kāy'indriye saŋvaraɱ āpajjati.</p>

					<p class="f4">Manasā dhammaɱ viññāya na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaɱ man'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saŋvaraɱ paṭipajjati,||<br />
					rakkhati man'indriyaɱ,||<br />
					man'indriye saŋvaraɱ āpajjati.|| ||</p>

					<p class="f4">So iminā ariyena indriya-saɱvarena samannāgato ajjhattaɱ abyāsekasukhaɱ paṭisaŋvedeti.|| ||</p>

					<p class="f4">So abhikkante paṭikkante sampajāna-kārī hoti,||<br />
					ālokite vilokite sampajāna-kārī hoti,||<br />
					sammiñjite pasārite sampajāna-kārī hoti,||<br />
					sanghāṭipatta-cīvaradhāraṇe sampajāna-kārī hoti,||<br />
					asite pīte khāyite sāyite sampajāna-kārī hoti,||<br />
					uccāra-passāvakamme sampajāna-kārī hoti,||<br />
					gate ṭhite nisinne sutte jāgarite bhāsite tuṇhī-bhāve sampajāna-kārī hoti.|| ||</p>

					<p class="f4">So iminā ca ariyena sīla-k-khandhena samannāgato iminā ca ariyena indriya-saɱvarena samannāgato iminā ca ariyena sati-sampajaññena samannāgato vivittaɱ sen'āsanaɱ bhajati.|| ||</p>

					<p class="f4">Araññaɱ rukkha-mūlaɱ pabbataɱ kandaraɱ giri-guhaɱ susānaɱ vana-patthaɱ abbhokāsaɱ palālapuñjaɱ.|| ||</p>

					<p class="f4">So pacchā-bhattaɱ piṇḍa-pāta-paṭikkanto nisīdati pallaŋkaɱ ābhujitvā ujuɱ kāyaɱ panidhāya,||<br />
					parimukhaɱ satiɱ upaṭṭha-petvā.|| ||</p>

					<p class="f4">So abhijjhaɱ loke pahāya vigat-ā-bhijjhena cetasā viharati,||<br />
					abhijjhāya cittaɱ parisodheti.|| ||</p>

					<p class="f4">Vyāpāda-padosaɱ pahāya avyāpanna-citto viharati sabba-pāṇa-bhūta-hit-ā-nukampī.|| ||</p>

					<p class="f4">Vyāpāda-padosā cittaɱ parisodheti,||<br />
					thīna-middhaɱ pahāya vigatathīna-middho viharati āloka-saññī sato sampajāno.|| ||</p>

					<p class="f4">Thīna-middhā cittaɱ parisodheti,||<br />
					uddhacca-kukkuccaɱ pahāya anuddhato viharati ajjhattaɱ vūpasanta-citto.|| ||</p>

					<p class="f4">Uddhacca-kukkuccā cittaɱ parisodheti.|| ||</p>

					<p class="f4">Vici-kicchaɱ pahāya tiṇṇa-vici-kiccho viharati akathaŋkathī kusalesu dhammesu.|| ||</p>

					<p class="f4">Vicikicchāya cittaɱ parisodheti.|| ||</p>

					<p class="f4">So ime pañca nīvaraṇe pahāya cetaso upakkilese paññāya dubbalī-karaṇe,||<br />
					vivicc'eva kāmehi vivicca akusalehi dhammehi sa-vitakkaɱ sa-vicāraɱ viveka-jaɱ pīti-sukhaɱ paṭhamaɱ-jhānaɱ upasampajja viharati.|| ||</p>

					<p class="f4">Vitakka-vicārānaɱ vūpasamā ajjhattaɱ sampasādanaɱ cetaso ekodi-bhāvaɱ avitakkaɱ avicāraɱ samādhi-jaɱ pīti-sukhaɱ dutiyaɱ-jhānaɱ upasampajja viharati.|| ||</p>

					<p class="f4">Pītiyā ca virāgā upekkhako ca viharati.|| ||</p>

					<p class="f4">Sato ca sampajāno sukhañca kāyena paṭisaŋvedeti.|| ||</p>

					<p class="f4">Yantaɱ ariyā ācikkhanti:|| ||</p>

					<p class="f4">'Upekkhako satimā sukha-vihārī' ti taɱ tatiyaɱ-jhānaɱ upasampajja viharati.|| ||</p>

					<p class="f4">Sukhassa ca pahānā dukkhassa ca pahānā,||<br />
					pubbe va somanassa-domanassānaɱ atthaŋ-gamā adukkha-ɱ-asukhaɱ upekkhā-sati-pārisuddhiɱ catutthaɱ-jhānaɱ upasampajja viharati.|| ||</p>

					<p class="f4">So evaɱ samāhite citte parisuddhe pariyodāte anaŋgaṇe vigat'ūpakkilese mudubhūte kammaniye ṭhite ānejjappatte pubbe-nivāsānussati-ñāṇāya cittaɱ abhininnāmeti.|| ||</p>

					<p class="f4">So aneka-vihitaɱ pubbe-nivāsaɱ anussarati,||<br />
					seyyath'īdaɱ:|| ||</p>

					<p class="f4">Ekam pi jātiɱ dve pi jātiyo,||<br />
					Tisso pi jātiyo catasso pi jātiyo pañca pi jātiyo dasa pi jātiyo vīsatim pi jātiyo tiɱsam pi jātiyo cattārīsam pi jātiyo paññāsam pi jātiyo jāti-satam pi jāti-sahassam pi jāti-sata-sahassam pi anekepi saɱvaṭṭa-kappe anekepi vivaṭṭa-kappe anekepi saɱvaṭṭa-vivaṭṭa-kappe amutrāsiɱ evaɱ-nāmo evaɱ-gotto evaɱ-vaṇṇo evam-āhāro evaɱ-sukha-dukkha-paṭisaŋvedī evam-āyu-pariyanto.|| ||</p>

					<p class="f4">So tato cuto amutra udapādiɱ tatrāpāsiɱ evaɱ-nāmo evaɱ-gotto evaɱ-vaṇṇo evam-āhāro evaɱ-sukha-dukkha-paṭisaŋvedī evam-āyu-pariyanto.|| ||</p>

					<p class="f4">So tato cuto idh'ūpapanno' ti.|| ||</p>

					<p class="f4">Iti sākāraɱ sa-uddesaɱ aneka-vihitaɱ pubbe-nivāsaɱ anussarati.|| ||</p>

					<p class="f4">So evaɱ samāhite citte parisuddhe pariyodāte anaŋgaṇe vigat'ūpakkilese mudubhūte kammaniye ṭhite ānejjappatte sattānaɱ cutūpapātañāṇāya cittaɱ abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusakena satte passati cavamāne upapajjamāne,||<br />
					hine paṇīte suvaṇṇe dubbaṇṇe sugate duggate yathā-kammūpage satte pajānāti.|| ||</p>

					<p class="f4">Ime vata bhonte sattā kāya-du-c-caritena samannāgatā vacī-du-c-caritena samannāgatā mano-du-c-caritena samannāgatā ariyānaɱ upavādakā micchā-diṭṭhikā micchā-diṭṭhi-kamma-samādānā,||<br />
					te kāyassa bhedā param maraṇā apāyaɱ duggatiɱ vinipātaɱ Nirayaɱ upapannā,||<br />
					ime vā pana bhonto sattā kāya-sucaritena samannāgatā vacī-sucaritena samannāgatā mano-sucaritena samannāgatā ariyānaɱ anupavādakā sammā-diṭṭhikā sammā-diṭṭhi-kamma-samādānā,||<br />
					te kāyassa bhedā param maraṇā sugatiɱ saggaɱ lokaɱ upannā' ti.|| ||</p>

					<p class="f4">Iti dibbena cakkhunā visuddhena atikkanta-mānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kammūpage satte pajānāti,|| ||</p>

					<p class="f4">So evaɱ samāhite citte parisuddhe <a id="pg413"><span class="f2 g"><b>[413]</b></span></a> pariyodāte anaŋgaṇe vigat'ūpakkilese mudubhūte kammaniye ṭhite ānejjappatte āsavānaɱ khaya-ñāṇāya cittaɱ abhininnāmeti.|| ||</p>

					<p class="f4">So idaɱ dukkhan ti yathā-bhūtaɱ pajānāti.|| ||</p>

					<p class="f4">Ayaɱ dukkha-samudayo ti yathā-bhūtaɱ pajānāti.|| ||</p>

					<p class="f4">Ayaɱ dukkha-nirodho ti yathā-bhūtaɱ pajānāti.|| ||</p>

					<p class="f4">Ayaɱ dukkha-nirodha-gāminī-paṭipadā ti yathā-bhūtaɱ pajānāti,||<br />
					ime āsavāti yathā-bhūtaɱ pajānāti.|| ||</p>

					<p class="f4">Ayaɱ āsava-samudayoti yathā-bhūtaɱ pajānāti.|| ||</p>

					<p class="f4">Ayaɱ āsava-nirodhoti yathā-bhūtaɱ pajānāti.|| ||</p>

					<p class="f4">Ayaɱ āsava-nirodha-gāminī-paṭipadā ti yathā-bhūtaɱ pajānāti.|| ||</p>

					<p class="f4">Tassa evaɱ jānato evaɱ passato kāmāsavā pi pi cittaɱ vimuccati.|| ||</p>

					<p class="f4">Bhavāsavāpi cittaɱ vimuccati.|| ||</p>

					<p class="f4">Avijjāsavā pi cittaɱ vimuccati.|| ||</p>

					<p class="f4">Vimuttasmiɱ vimuttamiti ñāṇaɱ hoti.|| ||</p>

					<p class="f4">Khīṇā jāti,||<br />
					vusitaɱ Brahma-cariyaɱ,||<br />
					kataɱ karaṇīyaɱ,||<br />
					nāparaɱ itthattāyā ti pajānāti.|| ||</p>

					<p class="f4">Ayaɱ vuccati gahapatayo puggalo n'evattantapo nāttaparitāpanānuyogamanuyutto,||<br />
					na parantapo na para-paritāpanānuyogamanuyutto,||<br />
					so anattantapo aparantapo diṭṭhe'va dhamme nicchāto nibbuto sītībhuto sukha-paṭisaŋvedi brahma-bhūtena attanā viharatī' ti.|| ||</p>

					<p class="f4">Evaɱ vutte sāleyyakā brāhmaṇa-gahapatikā Bhagavantaɱ etad avocuɱ:|| ||</p>

					<p class="f4">Abhikkantaɱ bho Gotama,||<br />
					abhikkantaɱ bho Gotama.|| ||</p>

					<p class="f4">Seyyathā pi bho Gotama nikkujjitaɱ vā ukkujjeyya,||<br />
					paṭi-c-channaɱ vā vivareyya,||<br />
					mūḷhassa vā Maggaɱ ācikkheyya,||<br />
					andha-kāre vā tela-pajjotaɱ dhāreyya.|| ||</p>

					<p class="f4">Cakkhumanto rūpāni dakkhintī ti.|| ||</p>

					<p class="f4">Evam evaɱ bhotā Gotamena aneka-pariyāyena dhammo pakāsito.|| ||</p>

					<p class="f4">Ete mayaɱ bhavantaɱ Gotamaɱ saraṇaɱ gacchāma Dhammañ ca bhikkhu-sanghañ ca.|| ||</p>

					<p class="f4">Upāsake no bhavaɱ Gotamo dhāretu ajja-t-agge pāṇupetaɱ saraṇaɱ gateti.|| ||</p>

					<p class="f4 ctr">Apaṇṇaka suttaɱ dasamaɱ</p>

</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>