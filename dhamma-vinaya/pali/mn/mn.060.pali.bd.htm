<!DOCTYPE html>
<html lang="en"><head><meta charset="utf-8">
<meta name="viewport" content="width=device-width, initial-scale=1.0"><link rel="stylesheet" href="../../../resources/admin/styles/newcommon.css">
<meta name="description" content="The Pali text of Majjhima Nikaya, Sutta 60. The Buddha explains a logical way to behave when faced with uncertainty as to what one should believe." />
<title>MN 60: Apaṇṇaka Suttaṃ</title>
</head>

<body>

<p class="ctr"><img src="../../../resources/images/majjhimapage.jpg" width="576" height="42" alt="Majjhima Nikaya"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Majjhima Nikāya<br />
					II. Majjhima-Paṇṇāsa<br />
					1. Gahapati Vagga</i></h4>

					<h4 class="ctr"><a href="../../../backmatter/indexes/sutta/mn/idx_majjhima_nikaya_2.htm#p60">Sutta 60</a></h4>

					<h1>Apaṇṇaka Suttaṃ</h1>

					<p class="ctr f1">Adapted from the 1995 edition of the digital version of the <b>Sri Lanka Buddha Jayanti Tripitaka Series.</b></p>

					<p>&nbsp;</p>

					<hr />

					<p><a id="pg400"><span class="f2 g"><b>[400]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/chlm/mn/mn.060.chlm.sbb.htm#p1">chlm</a>][<a href="../../../dhamma-vinaya/pts/mn/mn.060.horn.pts.htm#p1">pts</a>][<a href="../../../dhamma-vinaya/mnl/mn/mn.060.upal.mnl.htm#p1">upal</a>][<a href="../../../dhamma-vinaya/ati/mn/mn.060.than.ati.htm#p1">than</a>][<a href="../../../dhamma-vinaya/wp/mn/mn.060.ntbb.wp.htm">ntbb</a>]</span> Evaṃ me sutaṃ:|| ||</p>

					<p class="f4">Ekaṃ samayaṃ Bhagavā Kosalesu cārikaṃ caramāno mahatā bhikkhu-saṇghena saddhiṃ yena sālā nāma kosalānaṃ brāhmaṇa-gāmo tad avasari.|| ||</p>

					<p class="f4">Assosuṃ kho sāleyyakā brāhmaṇa gahapatikā:|| ||</p>

					<p class="f4">Samaṇo khalu bho Gotamo Sakya-putto Sakya-kulā pabba-jito Kosalesu cārikaṃ caramāno <a id="pg401"><span class="f2 g"><b>[401]</b></span></a> mahatā bhikkhu saṇghena saddhiṃ Sālaṃ anuppatto.|| ||</p>

					<p class="f4">Taṃ kho pana Bhagavantaṃ Gotamaṃ evaṃ kalyāṇo kitti-saddo abbhu-g-gato:|| ||</p>

					<p class="f4">Iti pi so Bhagavā arahaṃ Sammā Sambuddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaṃ Buddho Bhagavāti.|| ||</p>

					<p class="f4">So imaṃ lokaṃ sa-devakaṃ sa-Mārakaṃ sa-brahmakaṃ sa-s-samaṇa-brāhmaṇiṃ pajaṃ sa-deva-manussaṃ sayaṃ abhiññā sacchi-katvā pavedeti.|| ||</p>

					<p class="f4">So dhammaṃ deseti ādi kalyāṇaṃ majjhe kalyāṇaṃ pariyosāna-kalyāṇaṃ sātthaṃ savyañ janaṃ.|| ||</p>

					<p class="f4">Kevala-paripuṇṇaṃ parisuddhaṃ Brahma-cariyaṃ pakāseti.|| ||</p>

					<p class="f4">Sādhu kho pana tathā-rūpānaṃ arahataṃ dassanaṃ hotī' ti.|| ||</p>

					<p class="f4">Atha kho sāleyyakā brāhmaṇa-gahapatikā yena Bhagavā ten'upasaṇkamiṃsu:|| ||</p>

					<p class="f4">Upasaṇkamitvā app'ekacce Bhagavantaṃ abhivādetvā eka-m-antaṃ nisīdiṃsu.|| ||</p>

					<p class="f4">App'ekacce Bhagavatā saddhiṃ sammodiṃsu.|| ||</p>

					<p class="f4">Sammodanīyaṃ kathaṃ sārāṇīyaṃ vīti-sāretvā eka-m-antaṃ nisīdiṃsu.|| ||</p>

					<p class="f4">App'ekacce yena Bhagavā ten'añjaliṃ panāmetvā eka-m-antaṃ nisīdiṃsu.|| ||</p>

					<p class="f4">App'ekacce Bhagavato santike nāmagottaṃ sāvetvā eka-m-antaṃ nisīdiṃsu.|| ||</p>

					<p class="f4">App'ekacce tuṇhī-bhūtā eka-m-antaṃ nisīdiṃsu.|| ||</p>

					<p class="f4">Eka-m-antaṃ nisinne kho sāleyyake brāhmaṇa-gahapatike Bhagavā etad avoca:|| ||</p>

					<p class="f4">Atthi pana vo gahapatayo koci manāpo Satthā yasmiṃ vo ākāravatī saddhā paṭiladdhāti.|| ||</p>

					<p class="f4">N'atthi kho no bhante koci manāpo Satthā, yasmiṃ no ākāravatī saddhā paṭiladdhāti.|| ||</p>

					<p class="f4">Manāpaṃ vo gahapatayo Satthāraṃ alabhantehi ayaṃ apaṇṇako dhammo samādāya vattitabbo apaṇṇako hi gahapatayo dhammo samatto sāmādinno so vo bhavissati dīgha-rattaṃ hitāya sukhāya.|| ||</p>

					<p class="f4">Katamo ca gahapatayo apaṇṇako dhammo:|| ||</p>

					<p class="f4">Santi gahapatayo eke samaṇa-brāhmaṇā evaṃ-vādino evaṃ-diṭṭhino:|| ||</p>

					<p class="f4">N'atthi dinnaṃ,||<br />
					n'atthi yiṭṭhaṃ,||<br />
					n'atthi hutaṃ,||<br />
					n'atthi sukaṭa-dukkaṭānaṃ kammānaṃ phalaṃ vipāko,||<br />
					n'atthi ayaṃ loko,||<br />
					n'atthi paro loko,||<br />
					n'atthi mātā,||<br />
					n'atthi pitā,||<br />
					n'atthi sattā opapātikā,||<br />
					n'atthi loke samaṇabrāmhaṇā samm'aggatā sammā-paṭipannā ye imañ ca lokaṃ parañ ca lokaṃ sayaṃ abhiññā sacchi-katvā pavedentī ti.|| ||</p>

					<p class="f4">Tesaṃ yeva kho gahapatayo|| ||</p>

					<p class="f4">Samaṇa-brāhmaṇānaṃ eke <a id="pg402"><span class="f2 g"><b>[402]</b></span></a> samaṇa-brāhmaṇā uju-vipacca-nīka-vādā,||<br />
					te evam āhaṃsu:|| ||</p>

					<p class="f4">Atthi dinnaṃ,||<br />
					atthi yiṭṭhaṃ,||<br />
					atthi hutaṃ,||<br />
					atthi sukaṭa-dukkaṭānaṃ kammānaṃ phalaṃ vipāko,||<br />
					atthi ayaṃ loko,||<br />
					atthi paro loko,||<br />
					atthi mātā,||<br />
					atthi pitā,||<br />
					atthi sattā opapātikā,||<br />
					atthi loke samaṇa-brāhmaṇā samm'aggatā sammā-paṭipannā ye imañ ca lokaṃ parañ ca lokaṃ sayaṃ abhiññā sacchi-katvā pavedentī ti.|| ||</p>

					<p class="f4">Taṃ kiṃ maññatha gahapatayo nanu'me samaṇa-brāhmaṇā añña-maññassa uju-vipacca-nīka-vādāti.|| ||</p>

					<p class="f4">"Evaṃ bhante" ti.|| ||</p>

					<p class="f4">Tatra gahapatayo ye te samaṇa-brāhmaṇā evaṃ-vādino||<br />
					evaṃ diṭṭhino||<br />
					n'atthi dinnaṃ,||<br />
					n'atthi yiṭṭhaṃ,||<br />
					n'atthi hutaṃ,||<br />
					n'atthi sukaṭa-dukkaṭānaṃ kammānaṃ phalaṃ vipāko,||<br />
					n'atthi ayaṃ loko,||<br />
					n'atthi paro loko,||<br />
					n'atthi mātā,||<br />
					n'atthi pitā,||<br />
					n'atthi sattā opapātikā,||<br />
					n'atthi loke samaṇa-brāhmaṇā samm'aggatā sammā-paṭipannā ye imañ ca lokaṃ parañ ca lokaṃ sayaṃ abhiññā sacchi-katvā pavedentī ti.|| ||</p>

					<p class="f4">Tesame taṃ pāṭikaṇkhaṃ:|| ||</p>

					<p class="f4">Yam idaṃ kāya-su-caritaṃ vacī-su-caritaṃ mano-su-caritaṃ,||<br />
					ime tayo kusale dhamme abhini-vajchetvā yam idaṃ kāya-du-c-caritaṃ vacī-du-c-caritaṃ mano-du-c-caritaṃ,||<br />
					ime tayo akusale dhamme samādāya vattissanti.|| ||</p>

					<p class="f4">Taṃ kissa hetu?|| ||</p>

					<p class="f4">Na hi te bhonto samaṇa-brāhmaṇā passanti akusalānaṃ dhammānaṃ ādīnavaṃ okāraṃ saṇkilesaṃ.|| ||</p>

					<p class="f4">Kusalānaṃ dhammānaṃ nekkhamme ānisaṃsaṃ vodānapakkhaṃ.|| ||</p>

					<p class="f4">Santaṃ yeva kho pana paraṃ lokaṃ||<br />
					n'atthi paro lokotissa diṭṭhi hoti,||<br />
					sāḷssa hoti micchā-diṭṭhi,||<br />
					santaṃ yeva kho pana paraṃ lokaṃ||<br />
					n'atthi paro lokoti saṇkappeti,||<br />
					svāssa hoti micchā-saṇkappo.|| ||</p>

					<p class="f4">Santaṃ yeva kho pana paraṃ lokaṃ||<br />
					n'atthi paro lokoti vācaṃ bhāsati,||<br />
					sāḷssa hoti micchā-vācā.|| ||</p>

					<p class="f4">Santaṃ yeva kho pana paraṃ lokaṃ||<br />
					n'atthi paro lokoti āha.|| ||</p>

					<p class="f4">Ye te Arahanto para-loka-viduno tesamayaṃ paccanīkaṃ karoti.|| ||</p>

					<p class="f4">Santaṃ yeva kho pana paraṃ lokaṃ||<br />
					n'atthi paro lokoti āha.|| ||</p>

					<p class="f4">Ye te Arahanto para-loka-viduno tesamayaṃ paccanīkaṃ karoti.|| ||</p>

					<p class="f4">Santaṃ yeva kho pana paraṃ lokaṃ||<br />
					n'atthi paro lokoti paraṃ saññāpeti.|| ||</p>

					<p class="f4">Sāssa hoti asad'dhamma-saññatti tāya ca pana asad'dhamma-saññattiyā attānukkaṃseti.|| ||</p>

					<p class="f4">Paraṃ vambheti.|| ||</p>

					<p class="f4">Iti pubbe va kho panassa susīlyaṃ pahīnaṃ hoti,||<br />
					du-s-sīlyaṃ pacc'upatthikaṃ,||<br />
					ayañ ca micchā-diṭṭhi micchā-saṇkappo micchā-vācā ariyānaṃ paccanīkatā asad'dhamma-saññatti attukkaṃsanā paravambhanā.|| ||</p>

					<p class="f4">Evaṃ sime aneke pāpakā akusalā dhammā sambhavanti micchā-diṭṭhi-paccayā.</p>

					<p class="f4"><a id="pg403"><span class="f2 g"><b>[403]</b></span></a> Tatra gahapatayo viññū puriso iti paṭisañcikkhati:|| ||</p>

					<p class="f4">Sace kho n'atthi paro loko evamayaṃ bhavaṃ purisa-puggalo kāyassa bhedā sotthimattāṇaṃ karissati.|| ||</p>

					<p class="f4">Sace kho atthi paro loko eva'mayaṃ bhavaṃ purisa-puggalo kāyassa bhedā param maraṇā apāyaṃ duggatiṃ vinīpātaṃ Nirayaṃ upapajjissati.|| ||</p>

					<p class="f4">Kāmaṃ kho panamāhu:|| ||</p>

					<p class="f4">Paro loko hotu n'esaṃ bhavataṃ samaṇa-brāhmaṇānaṃ saccaṃ vacanaṃ.|| ||</p>

					<p class="f4">Atha ca panāyaṃ bhavaṃ purisa-puggalo diṭṭhe'va dhamme viññūnaṃ gārayho:|| ||</p>

					<p class="f4">Dussīlo purisa-puggalo micchā-diṭṭhi n'atthi-kavādoti.|| ||</p>

					<p class="f4">Sace kho atth'eva paro loko,||<br />
					evaṃ imassa bhoto purisa-puggalassa ubhayattha kaliggaho:|| ||</p>

					<p class="f4">Yañ ca diṭṭhe'va dhamme viññūnaṃ gārayho,||<br />
					yañ ca kāyassa bhedā param maraṇā apāyaṃ duggatiṃ vinīpātaṃ Nirayaṃ upapajjissati.|| ||</p>

					<p class="f4">Evam assā'yaṃ apaṇṇako dhammo dussamatto samādinno ekaṃsaṃ pharitvā tiṭṭhati.|| ||</p>

					<p class="f4">Riñcati kusalaṃ ṭhānaṃ.|| ||</p>

					<p class="f4">Tatra gahapatayo ye te samaṇa-brāhmaṇā evaṃ-vādino evaṃ diṭṭhino:|| ||</p>

					<p class="f4">Atthi dinnaṃ,||<br />
					atthi yiṭṭhaṃ,||<br />
					atthi hutaṃ,||<br />
					atthi sukaṭa-dukkaṭānaṃ kammānaṃ phalaṃ vipāko,||<br />
					atthi ayaṃ loko,||<br />
					atthi paro loko,||<br />
					atthi mātā,||<br />
					atthi pitā,||<br />
					atthi sattā opapātikā,||<br />
					atthi loke samaṇa-brāhmaṇā samm'aggatā sammā-paṭipannā ye imañ ca lokaṃ parañ ca lokaṃ sayaṃ abhiññā sacchi-katvā pavedentī ti.|| ||</p>

					<p class="f4">Tesame taṃ pāṭikaṇkhaṃ:|| ||</p>

					<p class="f4">Yam idaṃ kāya-du-c-caritaṃ vacī-du-c-caritaṃ mano-du-c-caritaṃ ime tayo akusale dhamme abhini-vajchetvā yam idaṃ kāya-su-caritaṃ.|| ||</p>

					<p class="f4">Vacī-su-caritaṃ mano-su-caritaṃ,||<br />
					ime tayo kusale dhamme samādāya vattissanti.|| ||</p>

					<p class="f4">Taṃ kissa hetu?|| ||</p>

					<p class="f4">Passanti hi te bhonto samaṇa-brāhmaṇā akusalānaṃ dhammānaṃ ādīnavaṃ okāraṃ saṇkilesaṃ kusalānaṃ dhammānaṃ nekkhamme ānisaṃsaṃ vodānapakkhaṃ.|| ||</p>

					<p class="f4">Santaṃ yeva kho pana paraṃ lokaṃ 'atthi paro loko' tissa diṭṭhi hoti.|| ||</p>

					<p class="f4">Sāssa hoti sammā-diṭṭhi.|| ||</p>

					<p class="f4">Santaṃ yeva kho pana paraṃ lokaṃ 'atthi paro loko'ti saṇkappeti,||<br />
					svāssa hoti sammā-saṇkappo.|| ||</p>

					<p class="f4">Santaṃ yeva kho pana paraṃ lokaṃ 'atthi paro loko'ti vācaṃ bhāsati,||<br />
					sā'ssa hoti sammā-vācā.|| ||</p>

					<p class="f4">Santaṃ yeva kho pana paraṃ lokaṃ 'atthi paro loko'ti āha.|| ||</p>

					<p class="f4">Ye te Arahanto paraloka-viduno tesamayaṃ na paccanīkaṃ karoti.|| ||</p>

					<p class="f4">Santaṃ yeva kho pana paraṃ lokaṃ 'atthi paro loko'ti <a id="pg404"><span class="f2 g"><b>[404]</b></span></a> paraṃ saññāpeti,||<br />
					sā'ssa hoti Sad'Dhammasaññatti.|| ||</p>

					<p class="f4">Tāya ca pana Sad'Dhammasaññattiyā n'evattānukkaṃseti.|| ||</p>

					<p class="f4">Na paraṃ vambheti.|| ||</p>

					<p class="f4">Iti pubbe va kho panassa du-s-sīlyaṃ pahīnaṃ hoti.|| ||</p>

					<p class="f4">Susīlyaṃ pacc'upatthikaṃ,||<br />
					ayañ ca sammā-diṭṭhi sammā-saṇkappo sammā-vācā ariyānaṃ apaccanīkatā Sad'Dhammasaññatti.|| ||</p>

					<p class="f4">Anattukkaṃsanā aparavambhanā.|| ||</p>

					<p class="f4">Evaṃ sime aneke kusalā dhammā sambhavanti sammā-diṭṭhi-paccayā.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Sace kho atthi paro loko evam ayaṃ bhavaṃ purisa-puggalo kāyassa bhedā param maraṇā sugatiṃ saggaṃ lokaṃ upapajjissati.|| ||</p>

					<p class="f4">Kāmaṃ kho panamāhu paro loko,||<br />
					hotu n'esaṃ bhavataṃ samaṇa-brāhmaṇānaṃ saccaṃ vacanaṃ.|| ||</p>

					<p class="f4">Atha ca panāyaṃ bhavaṃ purisa-puggalo diṭṭhe'va dhamme viññūnaṃ pāsaṃso 'sīlavā purisa-puggalo sammā-diṭṭhī atthikavādo' ti.|| ||</p>

					<p class="f4">Sace kho atth'eva paro loko,||<br />
					evaṃ imassa bhoto purisa-puggalassa ubhayattha kaṭaggaho:|| ||</p>

					<p class="f4">Yañ ca diṭṭhe'va dhamme viññūnaṃ pāsaṃso,||<br />
					yañ ca kāyassa bhedā param maraṇā sugatiṃ saggaṃ lokaṃ upapajjissati.|| ||</p>

					<p class="f4">Evam assāyaṃ apaṇṇako dhammo susamatto samādinno ubhayaṃsaṃ pharitvā tiṭṭhati.|| ||</p>

					<p class="f4">Riñcati akusalaṃ ṭhānaṃ.|| ||</p>

					<p class="f4">Santi gahapatayo eke samaṇa-brāhmaṇā evaṃ-vādino evaṃ diṭṭhino:|| ||</p>

					<p class="f4">Karoto kārayato chindato chedāpayato pacato pācayato socayato socāpayato kilamato kilamāpayato phandato phandāpayato pāṇamatipātayato adinnaṃ ādiyato sandhiṃ chindato nillopaṃ harato ekāgārikaṃ karoto paripanthe tiṭṭhato paradāraṃ|| ||</p>

					<p class="f4">Gacchato musā bhaṇato,||<br />
					karoto na karīyati pāpaṃ,||<br />
					khurapariyantena ce pi cakkena yo imissā paṭhaviyā1 pāṇe ekamaṃsakhalaṃ ekamaṃsapuñjaṃ kareyya.|| ||</p>

					<p class="f4">N'atthi tato nidānaṃ pāpaṃ,||<br />
					n'atthi pāpassa āgamo.|| ||</p>

					<p class="f4">Dakkhiṇañ ce pi Gaṇgāya tīraṃ gaccheyya hananto ghātento chindanto chedāpento pacanto pācento.|| ||</p>

					<p class="f4">N'atthi tato nidānaṃ pāpaṃ,||<br />
					n'atthi pāpassa āgamo,||<br />
					uttarañ ce pi Gaṇgāya tīraṃ gaccheyya dadanto dāpento yajanto yājento2.|| ||</p>

					<p class="f4">N'atthi tato nidānaṃ puññaṃ,||<br />
					n'atthi puññassa āgamo.|| ||</p>

					<p class="f4">Dānena damena saññamena saccavajjena n'atthi puññaṃ,||<br />
					n'atthi puññassa āgamoti.|| ||</p>

					<p class="f4">Tesaṃ yeva kho gahapatayo samaṇa-brāhmaṇānaṃ eke samaṇa-brāhmaṇā <a id="pg405"><span class="f2 g"><b>[405]</b></span></a> uju-vipacca-nīka-vādā.|| ||</p>

					<p class="f4">Te evam āhaṃsu:|| ||</p>

					<p class="f4">Karoto kārayato chindato chedāpayato pacato pācayato socayato socāpayato kilamato kilamāpayato phandato phandāpayato pāṇamatipātayato adinnaṃ ādiyato sandhiṃ chindato nillopaṃ harato ekāgārikaṃ karoto paripanthe tiṭṭhato paradāraṃ gacchato musā bhaṇato.|| ||</p>

					<p class="f4">Karoto karīyati pāpaṃ,||<br />
					khurapariyantena ce pi cakkena yo imissā paṭhaviyā pāṇe ekamaṃsakhalaṃ ekamaṃsapuñjaṃ kareyya,||<br />
					atthi tato nidānaṃ pāpaṃ,||<br />
					atthi pāpassa āgamo.|| ||</p>

					<p class="f4">Dakkhiṇañ ce pi Gaṇgāya tīraṃ gaccheyya hananto ghātento chindanto chedāpento pacanto pācento.|| ||</p>

					<p class="f4">Atthi tato nidānaṃ pāpaṃ atthi pāpassa āgamo.|| ||</p>

					<p class="f4">Uttarañ ce pi Gaṇgāya tīraṃ gaccheyya dadanto dāpento yajanto yājento dānena damena saṃyamena saccavajjena.3 Atthi puññaṃ,||<br />
					atthi puññassa āgamoti.|| ||</p>

					<p class="f4">Taṃ kim maññatha gahapatayo?|| ||</p>

					<p class="f4">Nanume samaṇa-brāhmaṇā añña-maññassa uju-vipacca-nīka-vādāti.|| ||</p>

					<p class="f4">"Evaṃ bhante" ti.|| ||</p>

					<p class="f4">Tatra gahapatayo ye te samaṇa-brāhmaṇā evaṃ-vādino evaṃ diṭṭhino:|| ||</p>

					<p class="f4">Karoto kārayato chindato chedāpayato pacato pācayato socayato socāpayato kilamato kilamāpayato phandato phandāpayato pāṇamatipātayato adinnaṃ ādiyato sandhiṃ chindato nillopaṃ harato ekāgārikaṃ karoto paripanthe tiṭṭhato paradāraṃ gacchato musā bhaṇato.|| ||</p>

					<p class="f4">Karoto na karīyati pāpaṃ,||<br />
					khurapariyantena ce pi cakkena yo imissā paṭhaviyā pāṇe ekamaṃsakhalaṃ ekamaṃsapuñjaṃ kareyya,||<br />
					n'atthi tato nidānaṃ pāpaṃ,||<br />
					n'atthi pāpassa āgamo,||<br />
					dakkhiṇañ ce pi Gaṇgāya tīraṃ gaccheyya hananto ghātento chindanto chedāpento pacanto pācento n'atthi tato nidānaṃ pāpaṃ,||<br />
					n'atthi pāpassa āgamo.|| ||</p>

					<p class="f4">Uttarañ ce pi Gaṇgāya tīraṃ gaccheyya,||<br />
					dadanto dāpento yajanto yājento,||<br />
					n'atthi tato nidānaṃ puññaṃ,||<br />
					n'atthi puññassa āgamo.|| ||</p>

					<p class="f4">Dānena damena saṃyamena saccavajjena n'atthi puññaṃ,||<br />
					n'atthi puññassa āgamoti.|| ||</p>

					<p class="f4">Tesame taṃ pāṭikaṇkhaṃ:|| ||</p>

					<p class="f4">Yam idaṃ kāya-su-caritaṃ vacī-su-caritaṃ mano-su-caritaṃ,||<br />
					ime tayo kusale dhamme abhini-vajchetvā yam idaṃ kāya-du-c-caritaṃ vacī-du-c-caritaṃ|| ||</p>

					<p class="f4">Mano-du-c-caritaṃ,||<br />
					ime tayo akusale dhamme samādāya vattissanti.|| ||</p>

					<p class="f4">Taṃ kissa hetu? na hi te bhonto samaṇa-brāhmaṇā passanti akusalānaṃ dhammānaṃ ādīnavaṃ okāraṃ saṇkilesaṃ.|| ||</p>

					<p class="f4">Kusalānaṃ dhammānaṃ nekkhamme ānisaṃsaṃ vodānapakkhaṃ.|| ||</p>

					<p class="f4">Santaṃ yeva kho pana kiriyaṃ 'n'atthi kiriyā'tissa diṭṭhi hoti.|| ||</p>

					<p class="f4">Sāssa hoti micchā-diṭṭhi.|| ||</p>

					<p class="f4">Santaṃ yeva kho pana kiriyaṃ n'atthi kiriyā'ti saṇkappeti,||<br />
					svāssa hoti micchā saṇkappo.|| ||</p>

					<p class="f4">Santaṃ yeva kho pana kiriyaṃ 'n'atthi kiriyā'ti vācaṃ bhāsati,||<br />
					sā'ssa hoti micchā-vācā.|| ||</p>

					<p class="f4">Santaṃ yeva kho pana kiriyaṃ 'n'atthi kiriyā'ti āha.|| ||</p>

					<p class="f4">Ye te Arahanto kiriya-vādā tesamayaṃ paccanīkaṃ karoti.|| ||</p>

					<p class="f4">Santaṃ yeva kho pana kiriyaṃ n'atthi kiriyāti paraṃ saññāpeti.|| ||</p>

					<p class="f4">Sāssa hoti asad'dhamma-saññatti.|| ||</p>

					<p class="f4">Tāya ca pana asad'dhamma-saññattiyā attānukkaṃseti.|| ||</p>

					<p class="f4">Paraṃ vambheti.|| ||</p>

					<p class="f4">Iti pubbe kho panassa susīlyaṃ pahīnaṃ hoti,||<br />
					du-s-sīlyaṃ pacc'upatthikaṃ.|| ||</p>

					<p class="f4">Ayañ ca <a id="pg406"><span class="f2 g"><b>[406]</b></span></a> micchā-diṭṭhi micchā-saṇkappo micchā-vācā ariyānaṃ paccanīkatā asad'dhamma-saññatti attukkaṃsanā paravambhanā evaṃsime aneke pāpakā akusalā dhammā sambhavanti micchā-diṭṭhi-paccayā.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Sace kho n'atthi kiriyā.|| ||</p>

					<p class="f4">Evamayaṃ bhavaṃ purisa-puggalo kāyassa bhedā sotthimattāṇaṃ karissati.|| ||</p>

					<p class="f4">Sace so atthi kiriyā.|| ||</p>

					<p class="f4">Evamayaṃ bhavaṃ purisa-puggalo kāyassa hedā param maraṇā apāyaṃ duggatiṃ vinīpātaṃ Nirayaṃ upapajjissati.|| ||</p>

					<p class="f4">Kāmaṃ kho panamāhu kiriyā hotu n'esaṃ bhavataṃ samaṇa-brāhmaṇānaṃ saccaṃ vacanaṃ,||<br />
					atha ca panāyaṃ bhavaṃ purisa-puggalo diṭṭhe'va dhamme viññūnaṃ gārayho,||<br />
					du-s-sīlo purisa-puggalo micchā-diṭṭhi akiriyavādoti.|| ||</p>

					<p class="f4">Sace kho atth'eva kiriyā.|| ||</p>

					<p class="f4">Evaṃ imassa bhoto purisa-puggalassa ubhayattha kaliggaho,||<br />
					yañ ca diṭṭhe'va dhamme viññūnaṃ gārayho,||<br />
					yañ ca kāyassa bhedā param maraṇā apāyaṃ duggatiṃ vinīpātaṃ Nirayaṃ upapajjissati.|| ||</p>

					<p class="f4">Evam assāyaṃ apaṇṇako dhammo dussamatto samādinno ekaṃsaṃ pharitvā tiṭṭhati.|| ||</p>

					<p class="f4">Riñcati kusalaṃ ṭhānaṃ.|| ||</p>

					<p class="f4">Tatra gahapatayo ye te samaṇa-brāhmaṇā evaṃ-vādino evaṃ diṭṭhino:|| ||</p>

					<p class="f4">Karoto kārayato chindato chedāpayato pacato pācayato socayato socāpayato kilamato kilamāpayato phandato phandāpayato pāṇamatipātayato adinnaṃ ādiyato sandhiṃ chindato nillopaṃ harato ekāgārikaṃ karoto paripanthe tiṭṭhato paradāraṃ gacchato musā bhaṇato karoto karīyati pāpaṃ.|| ||</p>

					<p class="f4">Khurapariyantena ce pi cakkena yo imissā paṭhaviyā pāṇe ekamaṃsakhalaṃ ekamaṃsapuñjaṃ kareyya.|| ||</p>

					<p class="f4">Atthi tato nidānaṃ pāpaṃ atthi pāpassa āgamo.|| ||</p>

					<p class="f4">Dakkhiṇañ ce pi Gaṇgāya tīraṃ gaccheyya hananto ghātento chindanto chedāpento pacanto pācento,||<br />
					atthi tato nidānaṃ pāpaṃ,||<br />
					atthi pāpassa āgamo.|| ||</p>

					<p class="f4">Uttarañ ce pi Gaṇgāya tīraṃ gaccheyya dadanto dāpento yajanto yājento,||<br />
					atthi tato nidānaṃ puññaṃ,||<br />
					atthi puññassa āgamo.|| ||</p>

					<p class="f4">Dānena damena saṃyamena saccavajjena atthi puññaṃ,||<br />
					atthi puññassa āgamoti.|| ||</p>

					<p class="f4">Tesame taṃ.|| ||</p>

					<p class="f4">Pāṭikaṇkhaṃ:|| ||</p>

					<p class="f4">Yam idaṃ kāya-du-c-caritaṃ vacī-du-c-caritaṃ mano-du-c-caritaṃ,||<br />
					ime tayo akusale dhamme abhini-vajchetvā yam idaṃ kāya-su-caritaṃ vacī-su-caritaṃ mano-su-caritaṃ,||<br />
					ime tayo kusale dhamme samādāya vattissanti.|| ||</p>

					<p class="f4">Taṃ kissa hetu? passanti hi te bhonto samaṇa-brāhmaṇā akusalānaṃ dhammānaṃ ādīnavaṃ okāraṃ saṇkilesaṃ.|| ||</p>

					<p class="f4">Kusalānaṃ dhammānaṃ nekkhamme ānisaṃsaṃ vodānapakkhaṃ.|| ||</p>

					<p class="f4">Santaṃ yeva kho pana kiriyaṃ 'atthi kiriyā'tissa diṭṭhi hoti.|| ||</p>

					<p class="f4">Sāssa hoti sammā-diṭṭhi.|| ||</p>

					<p class="f4">Santaṃ yeva kho pana kiriyaṃ 'atthi kiriyā'ti saṇkappeti.|| ||</p>

					<p class="f4">Svāssa hoti sammā-saṇkappo.|| ||</p>

					<p class="f4">Santaṃ yeva kho pana kiriyaṃ 'atthi kiriyā'ti vācaṃ bhāsati.|| ||</p>

					<p class="f4">Sāssa hoti sammā-vācā.|| ||</p>

					<p class="f4">Santaṃ yeva kho pana atthi kiriyāti āha.|| ||</p>

					<p class="f4">Ye te Arahanto kiriya-vādā tesamayaṃ na paccanīkaṃ karoti.|| ||</p>

					<p class="f4">Santaṃ yeva kho pana kiriyaṃ 'atthi kiriyā'ti paraṃ saññapeti.|| ||</p>

					<p class="f4">Sāssa hoti Sad'dhammasaññatti.|| ||</p>

					<p class="f4"><a id="pg407"><span class="f2 g"><b>[407]</b></span></a> tāya ca pana Sad'Dhammasaññattiyā n'evattānukkaṃseti.|| ||</p>

					<p class="f4">Na paraṃ vambheti.|| ||</p>

					<p class="f4">Iti pubbe va kho panassa du-s-sīlyaṃ pahīnaṃ hoti.|| ||</p>

					<p class="f4">Susīlyaṃ pacc'upatthikaṃ.|| ||</p>

					<p class="f4">Ayañ ca sammā-diṭṭhi sammā-saṇkappo sammā-vācā ariyānaṃ apaccanīkatā Sad'Dhammasaññatti anattukkaṃsanā aparavambhanā.|| ||</p>

					<p class="f4">Evaṃsime aneke kusalā dhammā sambhavanti sammā-diṭṭhi-paccayā.|| ||</p>

					<p class="f4">Tatra gahapatayo viññū puriso iti paṭisañcikkhati.|| ||</p>

					<p class="f4">Sace kho atthi kiriyā evamayaṃ bhavaṃ purisa-puggalo kāyassa bhedā param maraṇā sugatiṃ saggaṃ lokaṃ upapajjissati.|| ||</p>

					<p class="f4">Kāmaṃ kho panamāhu kiriyā,||<br />
					hotu n'esaṃ bhavataṃ samaṇa-brāhmaṇānaṃ saccaṃ vacanaṃ.|| ||</p>

					<p class="f4">Atha ca panāyaṃ bhavaṃ purisa-puggalo diṭṭhe'va dhamme viññūnaṃ pāsaṃso sīlavā purisa-puggalo sammā-diṭṭhi kiriyavādoti.|| ||</p>

					<p class="f4">Sace kho atth'eva kiriyā,||<br />
					evaṃ imassa bhoto purisa-puggalassa ubhayattha kaṭaggaho,||<br />
					yañ ca diṭṭhe'va dhamme viññūnaṃ pāsaṃso,||<br />
					yañ ca kāyassa bhedā param maraṇā sugatiṃ saggaṃ lokaṃ upapajjissati.|| ||</p>

					<p class="f4">Evam assāyaṃ apaṇṇako dhammo susamatto samādinno ubhayaṃsaṃ pharitvā tiṭṭhati.|| ||</p>

					<p class="f4">Riñcati akusalaṃ ṭhānaṃ.|| ||</p>

					<p class="f4">Santi gahapatayo eke samaṇa-brāhmaṇā evaṃ-vādino evaṃ diṭṭhino:|| ||</p>

					<p class="f4">N'atthi hetu n'atthi paccayo sattāṇaṃ saṇkilesāya,||<br />
					ahetu a-p-paccayā sattā saṇkilissanti n'atthi hetu,||<br />
					n'atthi paccayo sattāṇaṃ visuddhiyā ahetu a-p-paccayā sattā visujjhanti.|| ||</p>

					<p class="f4">N'atthi balaṃ n'atthi viriyaṃ n'atthi purisa-thāmo n'atthi purisaparakkamo.|| ||</p>

					<p class="f4">Sabbe sattā sabbe pāṇā sabbe bhūtā sabbe jīvā avasā abalā aviriyā niyati saṇgatibhāvapariṇatā1 chassevābhijātisu sukha-dukkhaṃ paṭisaṃvedentī ti.|| ||</p>

					<p class="f4">Tesaṃ yeva kho gahapatayo samaṇa-brāhmaṇānaṃ eke samaṇa-brāhmaṇā uju-vipacca-nīka-vādā,||<br />
					te evam āhaṃsu:|| ||</p>

					<p class="f4">Atthi hetu atthi paccayo sattāṇaṃ saṇkilesāya,||<br />
					sahetu sa-p-paccayā sattā saṇkilissanti.|| ||</p>

					<p class="f4">Atthi paccayo sattāṇaṃ visuddhiyā.|| ||</p>

					<p class="f4">Sahetu sa-p-paccayā sattā visujjhanti.|| ||</p>

					<p class="f4">Atthi balaṃ atthi viriyaṃ atthi purisa-thāmo atthi purisaparakkamo,||<br />
					na sabbe2 sattā sabbe pāṇā sabbe bhūtā sabbe jīvā avasā abalā aviriyā3 niyatisaṇgatibhāvapariṇatā chassevābhijātisu sukha-dukkhaṃ paṭisaṃvedentī ti.|| ||</p>

					<p class="f4">Taṃ kiṃ maññatha gahapatayo:|| ||</p>

					<p class="f4"><a id="pg408"><span class="f2 g"><b>[408]</b></span></a> Nanume samaṇa-brāhmaṇā añña-maññassa uju-vipacca-nīka-vādāti.|| ||</p>

					<p class="f4">"Evaṃ bhante" ti.|| ||</p>

					<p class="f4">Tatra gahapatayo ye te samaṇa-brāhmaṇā evaṃ-vādino evaṃ diṭṭhino:|| ||</p>

					<p class="f4">N'atthi hetu n'atthi paccayo sattāṇaṃ saṇkilesāya,||<br />
					ahetu a-p-paccayā sattā saṇkilissanti n'atthi hetu,||<br />
					n'atthi paccayo sattāṇaṃ visuddhiyā ahetu a-p-paccayā sattā visujjhanti.|| ||</p>

					<p class="f4">N'atthi balaṃ n'atthi viriyaṃ n'atthi purisa-thāmo n'atthi purisaparakkamo.|| ||</p>

					<p class="f4">Sabbe sattā sabbe pāṇā sabbe bhūtā sabbe jīvā avasā abalā aviriyā niyati saṇgatibhāvapariṇatā chassevābhijātisu sukha-dukkhaṃ paṭisaṃvedentī ti.|| ||</p>

					<p class="f4">Tesame taṃ pāṭikaṇkhaṃ:|| ||</p>

					<p class="f4">Yam idaṃ kāya-su-caritaṃ vacī-su-caritaṃ mano-su-caritaṃ ime tayo kusale dhamme abhini-vajchetvā yam idaṃ kāya-du-c-caritaṃ vacī-du-c-caritaṃ mano-du-c-caritaṃ.|| ||</p>

					<p class="f4">Ime tayo akusale dhamme samādāya vattissanti.|| ||</p>

					<p class="f4">Taṃ kissa hetu? na hi te bhonto samaṇa-brāhmaṇā passanti akusalānaṃ dhammānaṃ ādīnavaṃ okāraṃ saṇkilesaṃ kusalānaṃ dhammānaṃ nekkhamme ānisaṃsaṃ vodānapakkhaṃ.|| ||</p>

					<p class="f4">Santaṃ yeva kho pana hetu n'atthi hetū'tissa diṭṭhi hoti.|| ||</p>

					<p class="f4">Sāssa hoti micchā-diṭṭhi.|| ||</p>

					<p class="f4">Santaṃ yeva kho pana hetu n'atthi hetū'ti saṇkappeti.|| ||</p>

					<p class="f4">Svāssa hoti micchā-saṇkappo.|| ||</p>

					<p class="f4">Santaṃ yeva kho pana hetu n'atthi hetū'ti vācaṃ bhāsati.|| ||</p>

					<p class="f4">Sāssa hoti micchā-vācā.|| ||</p>

					<p class="f4">Santaṃ yeva kho pana hetu n'atthi hetū'ti āha.|| ||</p>

					<p class="f4">Ye te Arahanto hetuvādā tesamayaṃ paccanīkaṃ karoti,||<br />
					santaṃ yeva kho pana hetu n'atthi hetū'ti paraṃ saññapeti.|| ||</p>

					<p class="f4">Sāssa hoti asad'dhamma-saññatti.|| ||</p>

					<p class="f4">Tāya ca pana asad'dhamma-saññattiyā attānukkaṃseti.|| ||</p>

					<p class="f4">Paraṃ vambheti.|| ||</p>

					<p class="f4">Iti pubbe va kho panassa susīlyaṃ pahīnaṃ hoti,||<br />
					du-s-sīlyaṃ pacc'upatthikaṃ.|| ||</p>

					<p class="f4">Ayañ ca micchā-diṭṭhi micchā-saṇkappo micchā-vācā ariyānaṃ paccanīkatā asad'dhamma-saññatti attukkaṃsanā paravambhanā:|| ||</p>

					<p class="f4">Evaṃsime aneke pāpakā akusalā dhammā sambhavanti micchā-diṭṭhi-paccayā.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Sace kho n'atthi hetu,||<br />
					evamayaṃ bhavaṃ purisa-puggalo kāyassa bhedā sotthimattāṇaṃ karissati,||<br />
					sace kho atthi hetu,||<br />
					evamayaṃ bhavaṃ purisa-puggalo kāyassa bhedā param maraṇā apāyaṃ duggatiṃ vinīpātaṃ Nirayaṃ upapajjissati.|| ||</p>

					<p class="f4">Kāmaṃ kho pana māhu hetu.|| ||</p>

					<p class="f4">Hotu n'esaṃ bhavataṃ samaṇa-brāhmaṇānaṃ saccaṃ vacanaṃ.|| ||</p>

					<p class="f4">Atha ca panāyaṃ bhavaṃ purisa-puggalo diṭṭhe'va dhamme viññūnaṃ gārayho du-s-sīlo purisa-puggalo micchā-diṭṭhi ahetuvādo'ti1 sace kho atth'eva hetu.|| ||</p>

					<p class="f4">Evaṃ imassa bhoto purisa-puggalassa ubhayattha <a id="pg409"><span class="f2 g"><b>[409]</b></span></a> kaliggaho:|| ||</p>

					<p class="f4">Yañ ca diṭṭhe'va dhamme viññūnaṃ gārayho,||<br />
					yañ ca kāyassa bhedā param maraṇā apāyaṃ duggatiṃ.|| ||</p>

					<p class="f4">Vinīpātaṃ Nirayaṃ upapajjissati.|| ||</p>

					<p class="f4">Evam assā'yaṃ apaṇṇako dhammo dussamatto samādinno ekaṃsaṃ pharitvā tiṭṭhati.|| ||</p>

					<p class="f4">Riñcati kusalaṃ ṭhānaṃ2.|| ||</p>

					<p class="f4">Tatra gahapatayo ye te samaṇa-brāhmaṇā evaṃ-vādino evaṃ diṭṭhino:atthi hetu atthi paccayo sattāṇaṃ saṇkilesāya,||<br />
					sahetu sa-p-paccayā sattā saṇkilissanti.|| ||</p>

					<p class="f4">Atthi paccayo sattāṇaṃ visuddhiyā.|| ||</p>

					<p class="f4">Sahetu sa-p-paccayā sattā visujjhanti.|| ||</p>

					<p class="f4">Atthi balaṃ atthi viriyaṃ atthi purisa-thāmo atthi purisaparakkamo,||<br />
					na sabbe2 sattā sabbe pāṇā sabbe bhūtā sabbe jīvā avasā abalā aviriyā niyatisaṇgatibhāvapariṇatā chassevābhijātisu sukha-dukkhaṃ paṭisaṃvedentī ti.|| ||</p>

					<p class="f4">Tesame taṃ pāṭikaṇkhaṃ:|| ||</p>

					<p class="f4">Yam idaṃ kāya-du-c-caritaṃ vacī-du-c-caritaṃ mano du-c-caritaṃ,||<br />
					ime tayo akusale dhamme abhini-vajchetvā.|| ||</p>

					<p class="f4">Yam idaṃ kāya-su-caritaṃ vacī-su-caritaṃ mano-su-caritaṃ,||<br />
					ime tayo kusale dhamme samādāya vattissanti taṃ kissa hetu:|| ||</p>

					<p class="f4">Passanti hi te bhonto samaṇa-brāhmaṇā akusalānaṃ dhammānaṃ ādīnavaṃ okāraṃ saṇkilesaṃ,||<br />
					kusalānaṃ dhammānaṃ nekkhamme ānisaṃsaṃ vodānapakkhaṃ santaṃ yeva kho pana hetu atthi hetutissa diṭṭhi hoti,||<br />
					sā'ssa hoti sammā-diṭṭhi.|| ||</p>

					<p class="f4">Santaṃ yeva kho pana hetu atthi hetū'ti saṇkappeti.|| ||</p>

					<p class="f4">Svāssa hoti sammā-saṇkappo.|| ||</p>

					<p class="f4">Santaṃ yeva kho pana hetu atthi hetūti vācaṃ bhāsati,||<br />
					sā'ssa hoti sammā-vācā.|| ||</p>

					<p class="f4">Santaṃ yeva kho pana hetuṃ atthi hetūti āha.|| ||</p>

					<p class="f4">Ye te Arahanto hetuvādā tesama'yaṃ na paccanīkaṃ karoti.|| ||</p>

					<p class="f4">Santaṃ yeva kho pana hetuṃ atthi hetūti paraṃ saññapeti.|| ||</p>

					<p class="f4">Sāssa hoti Sad'Dhammasaññatti.|| ||</p>

					<p class="f4">Tāya ca pana Sad'Dhammasaññattiyā n'evattānukkaṃseti,||<br />
					na paraṃ vambheti iti pubbe va kho panassa du-s-sīlyaṃ pahīnaṃ hoti.|| ||</p>

					<p class="f4">Susīlaṃ pacc'upatthikaṃ ayañ ca sammā-diṭṭhi sammā-saṇkappo sammā-vācā ariyānaṃ apaccanīkatā Sad'Dhammasaññatti anattukkaṃsanā aparavambhanā.|| ||</p>

					<p class="f4">Evaṃsime1 aneke kusalā dhammā sambhavanti sammā-diṭṭhi-paccayā.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Sace kho atthi hetu,||<br />
					evamayaṃ bhavaṃ purisa-puggalo kāyassa bhedā param maraṇā sugatiṃ saggaṃ lokaṃ upapajjissati.|| ||</p>

					<p class="f4">Kāmaṃ kho pana māhu hetu.|| ||</p>

					<p class="f4">Hotu n'esaṃ bhavataṃ samaṇa-brāhmaṇānaṃ saccaṃ vacanaṃ.|| ||</p>

					<p class="f4">Atha ca panāyaṃ bhavaṃ purisa-puggalo diṭṭhe'va dhamme viññūnaṃ pāsaṃso:|| ||</p>

					<p class="f4">Sīlavā purisa-puggalo sammā-diṭṭhi hetuvādo' ti.|| ||</p>

					<p class="f4">Sace kho atth'eva <a id="pg410"><span class="f2 g"><b>[410]</b></span></a> hetu.2 Evaṃ imassa bhoto purisa-puggalassa ubhayattha kaṭaggaho:|| ||</p>

					<p class="f4">Yañ ca diṭṭhe'va dhamme viññūnaṃ pāsaṃso,||<br />
					yañ ca kāyassa bhedā param maraṇā sugatiṃ saggaṃ lokaṃ upapajjissati.|| ||</p>

					<p class="f4">Evam assāyaṃ apaṇṇako dhammo susamatto samādinno ubhayaṃsaṃ pharitvā tiṭṭhati.|| ||</p>

					<p class="f4">Riñcati kusalaṃ ṭhānaṃ.|| ||</p>

					<p class="f4">Santi gahapatayo eke samaṇa-brāhmaṇā evaṃ-vādino evaṃ diṭṭhino:|| ||</p>

					<p class="f4">'N'atthi sabbaso āruppā' ti.|| ||</p>

					<p class="f4">Tesaṃ yeva kho gahapatayo samaṇa-brāhmaṇānaṃ eke samaṇa-brāhmaṇā uju-vipacca-nīka-vādā.|| ||</p>

					<p class="f4">Te evaṃ māhaṃsu:|| ||</p>

					<p class="f4">'Atthi sabbaso āruppā' ti.|| ||</p>

					<p class="f4">Taṃ kiṃ maññatha gahapatayo nanume samaṇa-brāhmaṇā añña-maññassa uju-vipacca-nīka-vādāti - evambhante.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Ye kho te bhonto samaṇa-brāhmaṇā evaṃ-vādino evaṃ-diṭṭhino 'n'atthi sabbaso āruppā' ti.|| ||</p>

					<p class="f4">Idamme adiṭṭhaṃ,||<br />
					yepi te bhonto samaṇa-brāhmaṇā evaṃ-vādino evaṃ-diṭṭhino 'atthi sabbaso āruppā' ti.|| ||</p>

					<p class="f4">Idamme aviditaṃ.|| ||</p>

					<p class="f4">Ahañ c'eva kho pana ajānanto apassanto ekaṃ-sena ādāya vohareyyaṃ:|| ||</p>

					<p class="f4">'Idam eva saccaṃ mogham aññan ti.|| ||</p>

					<p class="f4">Name taṃ assa paṭirūpaṃ.|| ||</p>

					<p class="f4">Ye kho te bhonto samaṇa-brāhmaṇā evaṃ-vādino evaṃ-diṭṭhino 'n'atthi sabbaso āruppā' ti.|| ||</p>

					<p class="f4">Sace tesaṃ bhavataṃ samaṇa-brāhmaṇānaṃ saccaṃ vacanaṃ.|| ||</p>

					<p class="f4">Ṭhāname taṃ vijjati.|| ||</p>

					<p class="f4">Ye te devā rūpino mano-mayā apaṇṇakamme tatruppatti bhavissati.|| ||</p>

					<p class="f4">Ye pana te bhonto samaṇa-brāhmaṇā evaṃ-vādino evaṃ diṭṭhino 'atthi sabbaso āruppā' ti.|| ||</p>

					<p class="f4">Sace tesaṃ bhavataṃ samaṇa-brāhmaṇānaṃ saccaṃ vacanaṃ.|| ||</p>

					<p class="f4">Ṭhāname taṃ vijjati ye te devā arūpino saññāmayā,||<br />
					apaṇṇakamme tatruppatti bhavissati.|| ||</p>

					<p class="f4">Dissante3 kho pana rūpādhikaraṇaṃ daṇḍ'ādānaSatth'ādāna -kalaha - viggaha - vivādatuvantuvampesuññamusā-vādā.|| ||</p>

					<p class="f4">N'atthi kho pan'etaṃ sabbaso arūpeti.|| ||</p>

					<p class="f4">So iti paṭisaṇkhāya rūpānaṃ yeva nibbidāya virāgāya nirodhāya paṭipanno hoti.|| ||</p>

					<p class="f4">Santi gahapatayo eke samaṇa-brāhmaṇā evaṃ-vādino evaṃ diṭṭhino:|| ||</p>

					<p class="f4">N'atthi sabbaso bhava-nirodho' ti.|| ||</p>

					<p class="f4">Tesaṃ yeva kho gahapatayo samaṇa-brāhmaṇānaṃ eke samaṇa-brāhmaṇā uju-vipacca-nīka-vādā te evam āhaṃsu:|| ||</p>

					<p class="f4">Atthi <a id="pg411"><span class="f2 g"><b>[411]</b></span></a> sabbaso bhava-nirodho' ti.|| ||</p>

					<p class="f4">Taṃ kim maññatha gahapatayo nanume samaṇa-brāhmaṇā añña-maññassa uju-vipacca-nīka-vādāti.|| ||</p>

					<p class="f4">"Evaṃ bhante" ti.|| ||</p>

					<p class="f4">Tatra gahapatayo viññū puriso iti paṭisañcikkhati:|| ||</p>

					<p class="f4">Ye kho te bhonto samaṇa-brāhmaṇā evaṃ-vādino:|| ||</p>

					<p class="f4">Evaṃ-diṭṭhino:|| ||</p>

					<p class="f4">N'atthi sabbaso bhava-nirodho' ti.|| ||</p>

					<p class="f4">Idaṃ me adiṭṭhaṃ,||<br />
					yepi te bhonto samaṇa-brāhmaṇā evaṃ-vādino evaṃ diṭṭhino:|| ||</p>

					<p class="f4">'Atthi sabbaso bhava-nirodho' ti.|| ||</p>

					<p class="f4">Idamme aviditaṃ.|| ||</p>

					<p class="f4">Ahaṃñc'eva kho pana ajānanto apassanto ekaṃ-sena ādāya vohareyyaṃ:|| ||</p>

					<p class="f4">'Idam eva saccaṃ mogham aññan' ti.|| ||</p>

					<p class="f4">Na me taṃ assa paṭirūpaṃ ye kho te bhonto samaṇa-brāhmaṇā evaṃ-vādino evaṃ diṭṭhino 'n'atthi sabbaso bhava bhava-nirodho'ti sace tesaṃ bhavataṃ samaṇa-brāhmaṇānaṃ saccaṃ vacanaṃ.|| ||</p>

					<p class="f4">Ṭhāname taṃ vijjati.|| ||</p>

					<p class="f4">Ye te devā arūpino saññāmayā apaṇṇakamme tatruppatti bhavissati.|| ||</p>

					<p class="f4">Ye pana te bhonto samaṇa-brāhmaṇā evaṃ-vādino evaṃ-diṭṭhino 'atthi sabbaso bhava-nirodho' ti.|| ||</p>

					<p class="f4">Sace tesaṃ bhavataṃ samaṇa-brāhmaṇānaṃ saccaṃ vacanaṃ.|| ||</p>

					<p class="f4">Ṭhāname taṃ vijjati yaṃ diṭṭhe'va dhamme parinibbāyissāmi.|| ||</p>

					<p class="f4">Ye kho te bhonto samaṇa-brāhmaṇā evaṃ-vādino evaṃ diṭṭhino:|| ||</p>

					<p class="f4">'N'atthi sabbaso bhava-nirodho' ti.|| ||</p>

					<p class="f4">Tesamayaṃ diṭṭhi sārāgāya1 santike,||<br />
					saṃyogāya santike,||<br />
					abhinandanāya santike,||<br />
					ajjhosānāya santike,||<br />
					upādānāya santike.|| ||</p>

					<p class="f4">Ye pana te bhonto samaṇa-brāhmaṇā evaṃ-vādino evaṃ-diṭṭhino:|| ||</p>

					<p class="f4">'Atthi sabbaso bhava-nirodho' ti.|| ||</p>

					<p class="f4">Tesamayaṃ diṭṭhi asārāgāya santike asaṃyogāya santike anabhinandanāya santike anajjhosānāya santike an-upādānāya santiketi.|| ||</p>

					<p class="f4">So itipaṭisaṇkhāya bhavānaṃ yeva nibbidāya virāgāya nirodhāya paṭipanno hoti.|| ||</p>

					<p class="f4">Cattāro'me gahapatayo puggalā santo saṃvijj'amānā lokasmiṃ,||<br />
					katame cattāro:|| ||</p>

					<p class="f4">Idha gahapatayo ekacco puggalo attantapo hoti atta-paritāpanānuyogaṃ anuyutto.|| ||</p>

					<p class="f4">Idha gahapatayo ekacco puggalo parantapo hoti para-paritāpanānuyogaṃ anuyutto.|| ||</p>

					<p class="f4">Idha gahapatayo ekacco puggalo attantapo ca hoti atta-paritāpanānuyogaṃ anuyutto.|| ||</p>

					<p class="f4">Parantapo ca para-paritāpanānuyogaṃ anuyutto.|| ||</p>

					<p class="f4">Idha gahapatayo ekacco puggalo n'evattantapo hoti nāttaparitāpanānuyogaṃ anuyutto.|| ||</p>

					<p class="f4">Na parantapo na para-paritāpanānuyogaṃ anuyutto.|| ||</p>

					<p class="f4"><a id="pg412"><span class="f2 g"><b>[412]</b></span></a> So anattantapo aparantapo diṭṭhe'va dhamme nicchāto nibbuto sītibhūto sukha-paṭisaṃvedī brahma-bhūtena attanā viharati.|| ||</p>

					<p class="f4">Katamo ca gahapatayo puggalo attantapo atta-paritāpanānuyogamanuyutto:|| ||</p>

					<p class="f4">Idha gahapatayo ekacco puggalo acelako hoti mutt'ācāro,||<br />
					hatth-ā-palekhano,||<br />
					na ehi-bhadantiko,||<br />
					na tiṭṭha-bhadantiko,||<br />
					nābhihaṭaṃ,||<br />
					na uddissa kaṭaṃ,||<br />
					na nimantanaṃ sādiyati.|| ||</p>

					<p class="f4">So na kumbhi-mukhā patigaṇhāti.|| ||</p>

					<p class="f4">Na khaḷopimukhā patigaṇhāti.|| ||</p>

					<p class="f4">Na eḷaka-mantaraṃ na daṇḍa-mantaraṃ na musalamantaraṃ,||<br />
					na dvinnaṃ bhuñjamānānaṃ,||<br />
					na gabbhiniyā,||<br />
					na pāyamānāya,||<br />
					na purisantaragatāya,||<br />
					na saṇkittīsu,||<br />
					na yattha sā upaṭṭhito hoti,||<br />
					na yattha makkhikā saṇḍasaṇḍacārīnī,||<br />
					na macchaṃ,||<br />
					na maṃsaṃ,||<br />
					na suraṃ,||<br />
					na merayaṃ,||<br />
					na thusodakaṃ pibati.|| ||</p>

					<p class="f4">So ekāgāriko vā hoti ekālopiko,||<br />
					dvāgāriko vā hoti dvālopiko.|| ||</p>

					<p class="f4">Sattāgāriko vā hoti sattālopiko.|| ||</p>

					<p class="f4">Ekissā pi dattiyā yāpeti,||<br />
					dvīhi pi dattīhi yāpeti,||<br />
					sattahi pi dattīhi yāpeti,||<br />
					ekāhikam pi āhāraṃ āhāreti,||<br />
					dvīhikam pi āhāraṃ āhāreti sattāhikam pi āhāraṃ āhāreti.|| ||</p>

					<p class="f4">Iti eva-rūpaṃ addhamāsikampi pariyāya-bhatta-bhojan'ānuyoga-manu-yutto viharati so sākabhakkho vā hoti,||<br />
					sāmākabhakkho vā hoti.|| ||</p>

					<p class="f4">Nīvārabhakkho vā hoti.|| ||</p>

					<p class="f4">Daddulabhakkho vā hoti.|| ||</p>

					<p class="f4">Haṭabhakkho vā hoti,||<br />
					kaṇabhakkho vā hoti.|| ||</p>

					<p class="f4">Ācāmabhakkho vā hoti.|| ||</p>

					<p class="f4">Piññākabhakkho vā hoti.|| ||</p>

					<p class="f4">Tiṇabhakkho vā hoti.|| ||</p>

					<p class="f4">Gomayabhakkho vā hoti.|| ||</p>

					<p class="f4">Vana-mūla-phalāhāro yāpeti pavattapalabhojī.|| ||</p>

					<p class="f4">So sāṇāni pi dhāreti.|| ||</p>

					<p class="f4">Masāṇāni pi dhāreti.|| ||</p>

					<p class="f4">Chavadussāni pi dhāreti.|| ||</p>

					<p class="f4">Paṃsukūlāni pi dhāreti.|| ||</p>

					<p class="f4">Tirīṭāni pi dhāreti.|| ||</p>

					<p class="f4">Ajināni pi dhāreti.|| ||</p>

					<p class="f4">Ajinakkhipam pi dhāreti.|| ||</p>

					<p class="f4">Kusacīram pi dhāreti.|| ||</p>

					<p class="f4">Vākacīram pi dhāreti.|| ||</p>

					<p class="f4">E'akacīram pi dhāreti.|| ||</p>

					<p class="f4">Kesakambalam pi dhāreti.|| ||</p>

					<p class="f4">Vā'akambalam pi dhāreti.|| ||</p>

					<p class="f4">Ulūkapakkham pi dhāreti.|| ||</p>

					<p class="f4">Kesamassulocako pi hoti kesa-massulocanānuyogamanuyutto.|| ||</p>

					<p class="f4">Ubbaṭṭako pi hoti āsanapaṭikkhitto.|| ||</p>

					<p class="f4">Ukkuṭiko pi hoti ukkuṭikappadhānamanuyutto.|| ||</p>

					<p class="f4">Kaṇṭakāpassayiko pi hoti kanṭakāpassaye seyyaṃ kappeti.|| ||</p>

					<p class="f4">Sāyatatiyakam pi udakorohaṇānuyogamanuyutto viharati.|| ||</p>

					<p class="f4">Iti eva-rūpaṃ aneka-vihitaṃ kāyassa ātāpana-paritāpanānuyogamanuyutto viharati.|| ||</p>

					<p class="f4">Ayaṃ vuccati gahapatayo puggalo attantapo atta-paritāpanānuyogamanuyutto.|| ||</p>

					<p class="f4">Katamo ca gahapatayo puggalo parantapo para-paritāpanānuyogamanuyutto:|| ||</p>

					<p class="f4">Idha gahapatayo ekacco puggalo orabbhiko hoti,||<br />
					sūkariko sākuntiko māgaviko luddo macchaghātako coro coraghātako bandhanāgāriko,||<br />
					ye vā pan'aññe pi keci Kurūrakammantā,||<br />
					ayaṃ vuccati gahapatayo puggalo parantapo para-paritāpanānuyogamanuyutto.|| ||</p>

					<p class="f4">Katamo ca gahapatayo puggalo attantapo ca atta-paritāpanānuyogamanuyutto parantapo ca para-paritāpanānuyogamanuyutto:|| ||</p>

					<p class="f4">Idha gahapatayo ekacco puggalo rājā vā hoti khattiyo muddhā-vasitto,||<br />
					brāhmaṇo vā mahāsāḷo ,so puratthimena nagarassa navaṃ santhāgāraṃ kārāpetvā kesa-massuṃ ohāretvā kharājinaṃ nivāsetvā sappitelena kāyaṃ abbhañjitvā migavisāṇena piṭṭhiṃ kaṇḍūvamāno santhāgāraṃ pavisati saddhiṃ mahesiyā brāhmaṇena ca purohitena.|| ||</p>

					<p class="f4">So tattha anantara-hitāya bhūmiyā haritupattāya seyyaṃ kappeti,||<br />
					ekissā gāviyā sarūpavacchāya yaṃ ekasmiṃ thane khīraṃ hoti,||<br />
					tena rājā yāpeti.|| ||</p>

					<p class="f4">Yaṃ dutiyasmiṃ thane khīraṃ hoti,||<br />
					tena mahesī yāpeti.|| ||</p>

					<p class="f4">Yaṃ tatiyasmiṃ thane khīraṃ hoti tena brāhmaṇo purohito yāpeti.|| ||</p>

					<p class="f4">Yaṃ catutthasmiṃ thane khīraṃ hoti,||<br />
					tena aggiṃ juhanti.|| ||</p>

					<p class="f4">Avasesena vacchako yāpeti,||<br />
					so evam āha:|| ||</p>

					<p class="f4">Ettakā usabhā haññantu yaññ'atthāya,||<br />
					ettakā vacchatarā haññantu yaññ'atthāya,||<br />
					ettakā vacchatariyo haññantu yaññ'atthāya,||<br />
					ettakā ajā haññantu yaññ'atthāya,||<br />
					ettakā urabbhā haññantu yaññ'atthāya,||<br />
					ettakā rukkhā chijjantu yūpatthāya,||<br />
					ettakā dabbā lūyantu barihisatthāyāti.|| ||</p>

					<p class="f4">Yepassa te honti dāsāti vā pessāti vā kamma-karāti vā,||<br />
					tepi daṇḍatajjitā bhayatajjitā assumukhā rudamānā parikammāni karonti.|| ||</p>

					<p class="f4">Ayaṃ vuccati gahapatayo puggalo attantapo ca atta-paritāpanānuyogamanuyutto parantapo ca para-paritāpanānuyogamanuyutto.|| ||</p>

					<p class="f4">Katamo ca gahapatayo puggalo n'evattantapo nāttaparitāpanānuyogamanuyutto na parantapo na para-paritāpanānuyogamanuyutto,||<br />
					so anattantapo aparantapo diṭṭhe'va dhamme nicchāto nibbuto sitabhūto sukha-paṭisaṃvedī brahma-bhūtena attanā viharati:|| ||</p>

					<p class="f4">Idha gahapatayā Tathāgato loke uppajjati arahaṃ Sammā Sambuddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaṃ Buddho Bhagavā,||<br />
					so imaṃ lokaṃ sa-devakaṃ sa-Mārakaṃ sa-brahmakaṃ sa-s-samaṇa-brāhmaṇiṃ pajaṃ sa-deva-manussaṃ sayaṃ abhiññā sacchi-katvā pavedeti,||<br />
					so dhammaṃ deseti:|| ||</p>

					<p class="f4">Ādi kalyāṇaṃ majjhe kalyāṇaṃ pariyosāna-kalyāṇaṃ sātthaṃ savyañ janaṃ kevala-paripuṇṇaṃ parisuddhaṃ Brahma-cariyaṃ pakāseti.|| ||</p>

					<p class="f4">Taṃ dhammaṃ suṇāti gahapati vā gahapati-putto vā aññatarasmiṃ vā kule paccājāto.|| ||</p>

					<p class="f4">So taṃ dhammaṃ sutvā Tathāgate saddhaṃ paṭilabhati.|| ||</p>

					<p class="f4">So tena saddhā-paṭilābhena samannāgato itipaṭisañcikkhati:|| ||</p>

					<p class="f4">Sambādho gharāvāso rajo-patho,||<br />
					abbhokāso pabbajjā,||<br />
					na-y-idaṃ sukaraṃ agāraṃ ajjhāvasatā ekanta-paripuṇṇaṃ ekanta-parisuddhaṃ saṇkhalikhitaṃ Brahma-cariyaṃ carituṃ,||<br />
					yan nūn-ā-haṃ kesa-massuṃ ohāretvā kāsāyāni vatthāni acchādetvā agārasmā anagāriyaṃ pabbajeyyanti.|| ||</p>

					<p class="f4">So aparena samayena appaṃ vā bhoga-k-khandhaṃ pahāya mahantaṃ vā bhoga-k-khandhaṃ pahāya appaṃ vā ñāti-parivaṭṭaṃ pahāya mahantaṃ vā ñāti-parivaṭṭaṃ pahāya kesa-massuṃ ohāretvā kāsāyāni vatthāni acchādetvā agārasmā anagāriyaṃ pabbajati.|| ||</p>

					<p class="f4">So evaṃ pabba-jito samāno bhikkhūnaṃ sikkhāsājīvasamāpanno pāṇ-ā-tipātaṃ pahāya pāṇ-ā-tipātā paṭivirato hoti,||<br />
					nihita-daṇḍo nihita-sattho lajjī dayā-panno sabba-pāṇa-bhūta-hit-ā-nukampī viharati.|| ||</p>

					<p class="f4">Adinn'ādānaṃ pahāya adinn'ādānā paṭivirato hoti,||<br />
					dinn'ādāyī dinna-pāṭikaṇkhī athenena suci-bhūtena attanā viharati.|| ||</p>

					<p class="f4">Abrahma-cariyaṃ pahāya brahma-cārī hoti,||<br />
					ārā-cārī virato methunā gāma-dhammā.|| ||</p>

					<p class="f4">Musā-vādaṃ pahāya musā-vādā paṭivirato hoti,||<br />
					sacca-vādī sacca-sandho theto paccayiko avisaṃvādako lokassa.|| ||</p>

					<p class="f4">Pisunaṃ vācaṃ pahāya pisunāya vācāya paṭivirato hoti,||<br />
					ito sutvā na amutra akkhātā imesaṃ bhedāya,||<br />
					amutra vā sutvā na imesaṃ akkhātā amūsaṃ bhedāya,||<br />
					iti bhinnānaṃ vā sandhātā sahitānaṃ vā anuppadātā,||<br />
					samagg'ārāmo samagga-rato samagga-nandī samagga-karaṇiṃ vācaṃ bhāsitā hoti.|| ||</p>

					<p class="f4">Pharusaṃ vācaṃ pahāya pharusāya vācāya paṭivirato hoti,||<br />
					yā sā vācā neḷā kaṇṇa-sukhā pemanīyā hadayaṃ-gamā porī bahu-jana-kantā bahu-jana-manāpā,||<br />
					tathā-rūpaṃ vācaṃ bhāsitā hoti.|| ||</p>

					<p class="f4">Sampha-p-palāpaṃ pahāya sampha-p-palāpā paṭivirato hoti,||<br />
					kāla-vādī bhūta-vādī attha-vādī dhamma-vādī vinaya-vādī nidhāna-vatiṃ vācaṃ bhāsitā kālena sāpadesaṃ pariyanta-vatiṃ attha-saṃhitaṃ.|| ||</p>

					<p class="f4">So bījagāma-bhūta-gāma-samārambhā paṭivirato hoti.|| ||</p>

					<p class="f4">Eka-bhattiko hoti ratt'ūparato virato vikāla-bhojanā.|| ||</p>

					<p class="f4">Nacca-gīta-vādita-visūka-dassanā paṭivirato hoti.|| ||</p>

					<p class="f4">Mālā-gandha-vilepana-dhāraṇa-maṇḍana-vibhūsana-ṭṭhānā paṭivirato hoti.|| ||</p>

					<p class="f4">Uccā-sayana-mahā-sayanā paṭivirato hoti.|| ||</p>

					<p class="f4">Jātarūpa-rajatapaṭiggahanā paṭivirato hoti āmakadhañña-paṭiggahanā paṭivirato hoti.|| ||</p>

					<p class="f4">Āmakamaṃsapaṭiggahanā paṭivirato hoti.|| ||</p>

					<p class="f4">Itthikumārikapaṭiggahanā paṭivirato hoti.|| ||</p>

					<p class="f4">Dāsidāsapaṭiggahanā paṭivirato hoti.|| ||</p>

					<p class="f4">Ajeḷakapaṭiggahanā paṭivirato hoti.|| ||</p>

					<p class="f4">Kukkuṭasūkarapaṭiggahanā paṭivirato hoti.|| ||</p>

					<p class="f4">Hatthigavāssavaḷavāpaṭiggahanā paṭivirato hoti.|| ||</p>

					<p class="f4">Khetta-vatthupaṭiggahanā paṭivirato hoti.|| ||</p>

					<p class="f4">Dūteyyapahīnagaman-ā-nuyogā paṭivirato hoti.|| ||</p>

					<p class="f4">Kaya-vikkayā paṭivirato hoti.|| ||</p>

					<p class="f4">Tulā-kūṭakaṃsakuṭamānakūṭā paṭivirato hoti.|| ||</p>

					<p class="f4">Ukkoṭana-vañcana-nikati-sāci-yogā paṭivirato hoti.|| ||</p>

					<p class="f4">Chedana-vadha-bandhana-viparāmosa-ālopa-sahasākārā paṭivirato hoti.|| ||</p>

					<p class="f4">So santuṭṭho hoti kāya-parihārikena cīvarena,||<br />
					kucchi-parihārikena piṇḍa-pātena,||<br />
					so yena yen'eva pakkamati,||<br />
					samādāyeva pakkamati.|| ||</p>

					<p class="f4">Seyyathā pi nāma pakkhīsakuṇo yena yen'eva ḍeti,||<br />
					sapattabhārova ḍeti.|| ||</p>

					<p class="f4">Evam evaṃ bhikkhu santuṭṭho hoti kāya-parihārikena cīvarena,||<br />
					kucchi-parihārikena piṇḍa-pātena.|| ||</p>

					<p class="f4">Yena yen'eva pakkamati samādāyeva pakkamati.|| ||</p>

					<p class="f4">So iminā ariyena sīla-k-khandhena samannāgato ajjhattaṃ anavajja-sukhaṃ paṭisaṃvedeti.|| ||</p>

					<p class="f4">So cakkhunā rūpaṃ disvā na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaṃ cakkhu'ndriyaṃ asaṃvutaṃ viharantaṃ abhijjhā domanassā pāpakā akusalā dhammā anvāssaveyyuṃ,||<br />
					tassa saṃvarāya paṭipajjati,||<br />
					rakkhati cakkhu'ndriyaṃ,||<br />
					cakkhu'ndriye saṃvaraṃ āpajjati.</p>

					<p class="f4">Sotena saddaṃ sutvā na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaṃ sot'indriyaṃ asaṃvutaṃ viharantaṃ abhijjhā domanassā pāpakā akusalā dhammā anvāssaveyyuṃ,||<br />
					tassa saṃvarāya paṭipajjati,||<br />
					rakkhati sot'indriyaṃ,||<br />
					sot'indriye saṃvaraṃ āpajjati.</p>

					<p class="f4">Ghānena gandhaṃ ghāyitvā na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaṃ ghān'indriyaṃ asaṃvutaṃ viharantaṃ abhijjhā domanassā pāpakā akusalā dhammā anvāssaveyyuṃ,||<br />
					tassa saṃvarāya paṭipajjati,||<br />
					rakkhati ghān'indriyaṃ,||<br />
					ghān'indriye saṃvaraṃ āpajjati.</p>

					<p class="f4">Jivhāya rasaṃ sāyitvā na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaṃ jivh'indriyaṃ asaṃvutaṃ viharantaṃ abhijjhā domanassā pāpakā akusalā dhammā anvāssaveyyuṃ,||<br />
					tassa saṃvarāya paṭipajjati,||<br />
					rakkhati jivh'indriyaṃ,||<br />
					jivh'indriye saṃvaraṃ āpajjati.</p>

					<p class="f4">Kāyena phoṭṭhabbaṃ phusitvā na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaṃ kāy'indriyaṃ asaṃvutaṃ viharantaṃ abhijjhā domanassā pāpakā akusalā dhammā anvāssaveyyuṃ,||<br />
					tassa saṃvarāya paṭipajjati,||<br />
					rakkhati kāy'indriyaṃ,||<br />
					kāy'indriye saṃvaraṃ āpajjati.</p>

					<p class="f4">Manasā dhammaṃ viññāya na nimitta-g-gāhī hoti n-ā-nu-vyañjana-g-gāhī,||<br />
					yatvādhi-karaṇamenaṃ man'indriyaṃ asaṃvutaṃ viharantaṃ abhijjhā domanassā pāpakā akusalā dhammā anvāssaveyyuṃ,||<br />
					tassa saṃvaraṃ paṭipajjati,||<br />
					rakkhati man'indriyaṃ,||<br />
					man'indriye saṃvaraṃ āpajjati.|| ||</p>

					<p class="f4">So iminā ariyena indriya-saṃvarena samannāgato ajjhattaṃ abyāsekasukhaṃ paṭisaṃvedeti.|| ||</p>

					<p class="f4">So abhikkante paṭikkante sampajāna-kārī hoti,||<br />
					ālokite vilokite sampajāna-kārī hoti,||<br />
					sammiñjite pasārite sampajāna-kārī hoti,||<br />
					saṇghāṭipatta-cīvaradhāraṇe sampajāna-kārī hoti,||<br />
					asite pīte khāyite sāyite sampajāna-kārī hoti,||<br />
					uccāra-passāvakamme sampajāna-kārī hoti,||<br />
					gate ṭhite nisinne sutte jāgarite bhāsite tuṇhī-bhāve sampajāna-kārī hoti.|| ||</p>

					<p class="f4">So iminā ca ariyena sīla-k-khandhena samannāgato iminā ca ariyena indriya-saṃvarena samannāgato iminā ca ariyena sati-sampajaññena samannāgato vivittaṃ sen'āsanaṃ bhajati.|| ||</p>

					<p class="f4">Araññaṃ rukkha-mūlaṃ pabbataṃ kandaraṃ giri-guhaṃ susānaṃ vana-patthaṃ abbhokāsaṃ palālapuñjaṃ.|| ||</p>

					<p class="f4">So pacchā-bhattaṃ piṇḍa-pāta-paṭikkanto nisīdati pallaṇkaṃ ābhujitvā ujuṃ kāyaṃ panidhāya,||<br />
					parimukhaṃ satiṃ upaṭṭha-petvā.|| ||</p>

					<p class="f4">So abhijjhaṃ loke pahāya vigat-ā-bhijjhena cetasā viharati,||<br />
					abhijjhāya cittaṃ parisodheti.|| ||</p>

					<p class="f4">Vyāpāda-padosaṃ pahāya avyāpanna-citto viharati sabba-pāṇa-bhūta-hit-ā-nukampī.|| ||</p>

					<p class="f4">Vyāpāda-padosā cittaṃ parisodheti,||<br />
					thīna-middhaṃ pahāya vigata-thīna-middho viharati āloka-saññī sato sampajāno.|| ||</p>

					<p class="f4">Thīna-middhā cittaṃ parisodheti,||<br />
					uddhacca-kukkuccaṃ pahāya anuddhato viharati ajjhattaṃ vūpasanta-citto.|| ||</p>

					<p class="f4">Uddhacca-kukkuccā cittaṃ parisodheti.|| ||</p>

					<p class="f4">Vici-kicchaṃ pahāya tiṇṇa-vici-kiccho viharati akathaṃ-kathī kusalesu dhammesu.|| ||</p>

					<p class="f4">Vicikicchāya cittaṃ parisodheti.|| ||</p>

					<p class="f4">So ime pañca nīvaraṇe pahāya cetaso upakkilese paññāya dubbalī-karaṇe,||<br />
					vivicc'eva kāmehi vivicca akusalehi dhammehi sa-vitakkaṃ sa-vicāraṃ viveka-jaṃ pīti-sukhaṃ paṭhamaṃ-jhānaṃ upasampajja viharati.|| ||</p>

					<p class="f4">Vitakka-vicārānaṃ vūpasamā ajjhattaṃ sampasādanaṃ cetaso ekodi-bhāvaṃ avitakkaṃ avicāraṃ samādhi-jaṃ pīti-sukhaṃ dutiyaṃ-jhānaṃ upasampajja viharati.|| ||</p>

					<p class="f4">Pītiyā ca virāgā upekkhako ca viharati.|| ||</p>

					<p class="f4">Sato ca sampajāno sukhañca kāyena paṭisaṃvedeti.|| ||</p>

					<p class="f4">Yantaṃ ariyā ācikkhanti:|| ||</p>

					<p class="f4">'Upekkhako satimā sukha-vihārī' ti taṃ tatiyaṃ-jhānaṃ upasampajja viharati.|| ||</p>

					<p class="f4">Sukhassa ca pahānā dukkhassa ca pahānā,||<br />
					pubbe va somanassa-domanassānaṃ atthaṇgamā adukkha-ṃ-asukhaṃ upekkhā-sati-pārisuddhiṃ catutthaṃ-jhānaṃ upasampajja viharati.|| ||</p>

					<p class="f4">So evaṃ samāhite citte parisuddhe pariyodāte an-aṇgaṇe vigat'ūpakkilese mudubhūte kammaniye ṭhite ānejjappatte pubbe-nivāsānu-s-sati-ñāṇāya cittaṃ abhininnāmeti.|| ||</p>

					<p class="f4">So aneka-vihitaṃ pubbe-nivāsaṃ anussarati,||<br />
					seyyath'īdaṃ:|| ||</p>

					<p class="f4">Ekam pi jātiṃ dve pi jātiyo,||<br />
					Tisso pi jātiyo catasso pi jātiyo pañca pi jātiyo dasa pi jātiyo vīsatim pi jātiyo tiṃsam pi jātiyo cattārīsam pi jātiyo paññāsam pi jātiyo jāti-satam pi jāti-sahassam pi jāti-sata-sahassam pi anekepi saṃvaṭṭa-kappe anekepi vivaṭṭa-kappe anekepi saṃvaṭṭa-vivaṭṭa-kappe amutrāsiṃ evaṃ-nāmo evaṃ-gotto evaṃ-vaṇṇo evam-āhāro evaṃ-sukha-dukkha-paṭisaṃvedī evam-āyu-pariyanto.|| ||</p>

					<p class="f4">So tato cuto amutra udapādiṃ tatrāpāsiṃ evaṃ-nāmo evaṃ-gotto evaṃ-vaṇṇo evam-āhāro evaṃ-sukha-dukkha-paṭisaṃvedī evam-āyu-pariyanto.|| ||</p>

					<p class="f4">So tato cuto idh'ūpapanno' ti.|| ||</p>

					<p class="f4">Iti sākāraṃ sa-uddesaṃ aneka-vihitaṃ pubbe-nivāsaṃ anussarati.|| ||</p>

					<p class="f4">So evaṃ samāhite citte parisuddhe pariyodāte an-aṇgaṇe vigat'ūpakkilese mudubhūte kammaniye ṭhite ānejjappatte sattāṇaṃ cut'ūpapātañāṇāya cittaṃ abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusakena satte passati cavamāne upapajjamāne,||<br />
					hine paṇīte suvaṇṇe dubbaṇṇe sugate duggate yathā-kamm'ūpage satte pajānāti.|| ||</p>

					<p class="f4">Ime vata bhonte sattā kāya-du-c-caritena samannāgatā vacī-du-c-caritena samannāgatā mano-du-c-caritena samannāgatā ariyānaṃ upavādakā micchā-diṭṭhikā micchā-diṭṭhi-kamma-samādānā,||<br />
					te kāyassa bhedā param maraṇā apāyaṃ duggatiṃ vinipātaṃ Nirayaṃ upapannā,||<br />
					ime vā pana bhonto sattā kāya-sucaritena samannāgatā vacī-sucaritena samannāgatā mano-sucaritena samannāgatā ariyānaṃ anupavādakā sammā-diṭṭhikā sammā-diṭṭhi-kamma-samādānā,||<br />
					te kāyassa bhedā param maraṇā sugatiṃ saggaṃ lokaṃ upannā' ti.|| ||</p>

					<p class="f4">Iti dibbena cakkhunā visuddhena atikkanta-mānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kamm'ūpage satte pajānāti,|| ||</p>

					<p class="f4">So evaṃ samāhite citte parisuddhe <a id="pg413"><span class="f2 g"><b>[413]</b></span></a> pariyodāte an-aṇgaṇe vigat'ūpakkilese mudubhūte kammaniye ṭhite ānejjappatte āsavānaṃ khaya-ñāṇāya cittaṃ abhininnāmeti.|| ||</p>

					<p class="f4">So idaṃ dukkhan ti yathā-bhūtaṃ pajānāti.|| ||</p>

					<p class="f4">Ayaṃ dukkha-samudayo ti yathā-bhūtaṃ pajānāti.|| ||</p>

					<p class="f4">Ayaṃ dukkha-nirodho ti yathā-bhūtaṃ pajānāti.|| ||</p>

					<p class="f4">Ayaṃ dukkha-nirodha-gāminī-paṭipadā ti yathā-bhūtaṃ pajānāti,||<br />
					ime āsavāti yathā-bhūtaṃ pajānāti.|| ||</p>

					<p class="f4">Ayaṃ āsava-samudayoti yathā-bhūtaṃ pajānāti.|| ||</p>

					<p class="f4">Ayaṃ āsava-nirodhoti yathā-bhūtaṃ pajānāti.|| ||</p>

					<p class="f4">Ayaṃ āsava-nirodha-gāminī-paṭipadā ti yathā-bhūtaṃ pajānāti.|| ||</p>

					<p class="f4">Tassa evaṃ jānato evaṃ passato kām'āsavā pi pi cittaṃ vimuccati.|| ||</p>

					<p class="f4">Bhavāsavāpi cittaṃ vimuccati.|| ||</p>

					<p class="f4">Avijjāsavā pi cittaṃ vimuccati.|| ||</p>

					<p class="f4">Vimuttasmiṃ vimuttamiti ñāṇaṃ hoti.|| ||</p>

					<p class="f4">Khīṇā jāti,||<br />
					vusitaṃ Brahma-cariyaṃ,||<br />
					kataṃ karaṇīyaṃ,||<br />
					nāparaṃ itthattāyā ti pajānāti.|| ||</p>

					<p class="f4">Ayaṃ vuccati gahapatayo puggalo n'evattantapo nāttaparitāpanānuyogamanuyutto,||<br />
					na parantapo na para-paritāpanānuyogamanuyutto,||<br />
					so anattantapo aparantapo diṭṭhe'va dhamme nicchāto nibbuto sītībhuto sukha-paṭisaṃvedi brahma-bhūtena attanā viharatī' ti.|| ||</p>

					<p class="f4">Evaṃ vutte sāleyyakā brāhmaṇa-gahapatikā Bhagavantaṃ etad avocuṃ:|| ||</p>

					<p class="f4">Abhikkantaṃ bho Gotama,||<br />
					abhikkantaṃ bho Gotama.|| ||</p>

					<p class="f4">Seyyathā pi bho Gotama nikkujjitaṃ vā ukkujjeyya,||<br />
					paṭi-c-channaṃ vā vivareyya,||<br />
					mūḷhassa vā Maggaṃ ācikkheyya,||<br />
					andha-kāre vā tela-pajjotaṃ dhāreyya.|| ||</p>

					<p class="f4">Cakkhumanto rūpāni dakkhintī ti.|| ||</p>

					<p class="f4">Evam evaṃ bhotā Gotamena aneka-pariyāyena dhammo pakāsito.|| ||</p>

					<p class="f4">Ete mayaṃ bhavantaṃ Gotamaṃ saraṇaṃ gacchāma Dhammañ ca bhikkhu-saṇghañ ca.|| ||</p>

					<p class="f4">Upāsake no bhavaṃ Gotamo dhāretu ajja-t-agge pāṇupetaṃ saraṇaṃ gateti.|| ||</p>

					<p class="ctr">Apaṇṇaka Suttaṃ</p>

</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>