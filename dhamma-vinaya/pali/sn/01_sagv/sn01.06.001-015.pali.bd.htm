<!DOCTYPE html>
<html lang="en"><head><meta charset="utf-8">
<link rel="stylesheet" href="../../../../resources/admin/styles/newcommon.css">
<meta name="description" content="Information for the study of Buddhism and Buddhist Suttas in translation and the original Pali." />
<title>SN 1.6.1-15: Brahma Samyutta</title>
</head>

<body>

<p class="ctr"><img src="../../../../resources/images/samyuttapage.jpg" alt="Samyutta Nikaya Masthead" width="576" height="42"></p>

<hr />

<p class="ctr f2">[<a href="../../../../index.htm">Home</a>]&nbsp;&nbsp;[<a href="../../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../../backmatter/indexes/idx_index.htm">Site Sub-Sections</a>]</p>
<hr />
<p>&nbsp;</p>

<hr />

<div class="main">

					<h4 class="ctr">Saɱyutta Nikāya<br />
					I. Sagātha Vagga</h4>

					<h1>6. Brahmā Saɱyutta</h1>

					<h4 class="ctr">Suttas 1-15</h4>

						<div class="nobdr wpc80">
							<p class="ctr f1">Adapted from the 1995 edition of the digital version of the <b>Sri Lanka Buddha Jayanti Tripitaka Series.</b></p>
						</div>

					<p>&nbsp;</p>

					<hr />

					<p>&nbsp;</p>

					<h4 class="ctr">I. Paṭhama Vagga</h4>

					<hr class="hrctr" />

					<p><a id="pg136"><span class="f2 g"><b>[136]</b></span></a></p>

					<h4 class="ctr"><a id="sn.1.6.1" href="../../../../backmatter/indexes/sutta/sn/01_sagv/idx_06_brahmasamyutta.htm#p1">Sutta 1</a></h4>

					<h1>Brahmā Āyā Cana Suttaɱ</h1>

					<p class="f4"><span class="f3">[<a id="p1.1">1.1</a>][<a href="../../../../dhamma-vinaya/pts/sn/01_sagv/sn01.06.001.rhyc.pts.htm#p1.1">pts</a>][<a href="../../../../dhamma-vinaya/ati/sn/01_sagv/sn01.06.001.than.ati.htm#p1.1">than</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Uruvelāyaɱ viharati najjā Nerañjarāya tīre Ajapālanigrodhamūle paṭhamābhisambuddho.|| ||</p>

					<p class="f4">2. Atha kho Bhagavato raho-gatassa paṭisallīnassa evaɱ cetaso parivitakko udapādi.|| ||</p>

					<p class="f4">3. Adhigato kho myāyaɱ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo,||<br />
					ālayarāmā kho panāyaɱ pajā ālaya-ratā ālaya-sammuditā ālayarāmāya kho pana pajāya ālaya-ratāya ālaya-sammuditāya duddasaɱ idaɱ ṭhānaɱ yad idaɱ idappaccayatā paṭicca-samuppādo.|| ||</p>

					<p class="f4">Idam pi kho ṭhānaɱ duddasaɱ yad idaɱ sabba-sankhāra-samatho sabb'ūpadhi-paṭinissaggo taṇha-k-khayo virāgo nirodho nibbāṇaɱ.|| ||</p>

					<p class="f4">Ahañ c'eva kho pana Dhammaɱ deseyyaɱ pare ca me na ājāneyyuɱ so mam'assa kilamatho sā mam'assa vihesā ti.|| ||</p>

					<p class="f4">4. Api ssudaɱ Bhagavantaɱ imā acchariyā gāthāyo paṭibhaɱsu pubbe a-s-sutapubbā:|| ||</p>

					      <p class="f4 in2">Kicchena me adhigataɱ halandāni pakāsituɱ,||<br />
							Rāgadosaparetehi nāyaɱ dhammo susambudho.||<br />
							Paṭisotagāmiɱ nipuṇaɱ gambhīraɱ duddasaɱ aṇuɱ,
							Rāgarattā na dakkhinti4 tamokkhandhena āvutāti.|| ||</p>

					<p class="f4"><a id="pg137"><span class="f2 g"><b>[137]</b></span></a> 5. Iti Bhagavato paṭisañcikkhato appossukkatāya cittaɱ namati no Dhamma-desanāya.|| ||</p>

					<p class="f4">6. Atha kho Brahmuno Sahampatissa Bhagavato cetasā ceto parivitakkam aññāya etad ahosi:|| ||</p>

					<p class="f4">Nassati vata bho loko.|| ||</p>

					<p class="f4">Vinassati vata bho loko.|| ||</p>

					<p class="f4">Yatra hi nāma Tathāgatassa arahato Sammā-Sam-Buddhassa appossukkatāya cittaɱ namati no Dhamma-desanāyā ti.|| ||</p>

					<p class="f4">7. Atha kho Brahmā Sahampati seyyathā pi nāma balavā puriso sammiñjitaɱ vā bāhaɱ pasāreyya<br />
					pasāritaɱ vā bāhaɱ sammiñjeyya,||<br />
					evam eva Brahma-loke antara-hito Bhagavato purato pātu-r-ahosi.|| ||</p>

					<p class="f4">8. Atha kho Brahmā Sahampati ekaɱsaɱ uttarā-saŋgaɱ karitvā dakkhiṇajāṇumaṇḍalaɱ paṭhaviyaɱ nihantvā yena Bhagavā ten'añjaliɱ paṇāmetvā Bhagavantaɱ etad avoca:|| ||</p>

					<p class="f4">"Desetu bhante Bhagavā dhammaɱ desetu Sugato dhammaɱ.||<br />
					Santi sattā apparajakkhajātikā.||<br />
					Assavaṇatā Dhammassa parihāyanti.||<br />
					Bhavissanti Dhammassa aññātāro" ti.|| ||</p>

					<p class="f4">Idam avoca Brahmā Sahampati.|| ||</p>

					<p class="f4">Idaɱ vatvā athāparaɱ etad avoca:|| ||</p>

					      <p class="f4 in2">Pātu-r-ahosi Magadhesu pubbe||<br />
					      dhammo asuddho samalehi cintito,||<br />
							Avāpur'etaɱ amatassa dvāraɱ||<br />
							suṇantu Dhammaɱ vimalenānuBuddhaɱ.|| ||</p>

							<p class="f4 in2">Sele yathā pabbatamuddhani ṭhito||<br />
							yathā pi passe janataɱ samantato,||<br />
							Tath'ūpamaɱ dhammamayaɱ sumedha||<br />
							pāsādam āruyha samantacakkhu,||<br />
							Sokāvatiṇṇaɱ janatam apetasoko||<br />
							avekkhassu jāti-jarābhibhūtan ti.|| ||</p>

							<p class="f4 in2">[uṭṭhehi vīra vijita-saŋgāma||<br />
							satthavāha anaṇa vicara loke,||<br />
							Desetu Bhagavā Dhammaɱ aññātāro bhavissantī ti.]|| ||</p>

					<p class="f4"><a id="pg138"><span class="f2 g"><b>[138]</b></span></a> 10. Atha kho Bhagavā brahmuno ca ajjhesanaɱ viditvā sattesu ca kāruññataɱ paṭicca Buddhacakkhunā lokaɱ volokesi.|| ||</p>

					<p class="f4">11. Addasā kho Bhagavā Buddhacakkhunā lokaɱ volokento satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye app'ekacce paralokavajjabhaya-dassāvino viharante.|| ||</p>

					<p class="f4">12. Seyyathā pi nāma uppaliniyaɱ vā paduminiyaɱ vā puṇḍarīkiniyaɱ vā app'ekaccāni Uppalāni vā padumāni vā Puṇḍarīkāni vā udake jātāni udake saɱvaddhāni udakānuggatāni antonimuggaposīni.|| ||</p>

					<p class="f4">App'ekaccāni Uppalāni vā padumāni vā Puṇḍarīkāni vā udake jātāni udake saɱvaddhāni samodakaɱ ṭhitāni.|| ||</p>

					<p class="f4">App'ekaccāni Uppalāni vā padumāni vā Puṇḍarīkāni vā udake jātāni udake saɱvaddhāni udakā accuggamma ṭhitāni anupalittāni udakena.|| ||</p>

					<p class="f4">Evam evaɱ Bhagavā Buddhacakkhunā lokaɱ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye app'ekacce paralokavajjabhaya dassāvino viharante.|| ||</p>

					<p class="f4">13. Disvāna Brahmānaɱ Sahampatiɱ gāthāya paccabhāsi:|| ||</p>

					      <p class="f4 in2">Apārutā tesaɱ amatassa dvārā||<br />
							ye sotavante pamuñcantu saddhaɱ,||<br />
							Vihiɱsasaññī paguṇaɱ na bhāsiɱ||<br />
							dhammaɱ paṇītaɱ manujesu Brahme ti.|| ||</p>

					<p class="f4">14. Atha kho Brahmā Sahampati katāvakāso kho'mhi Bhagavatā Dhamma-desanāyā ti Bhagavantaɱ abhivādetvā padakkhiṇaɱ katvā tatth'ev'antara-dhāyī ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.2" href="../../../../backmatter/indexes/sutta/sn/01_sagv/idx_06_brahmasamyutta.htm#p2">Sutta 2</a></h4>

					<h1>Gārava Suttaɱ</h1>

					<p class="f4"><span class="f3">[<a id="p2.1">2.1</a>][<a href="../../../../dhamma-vinaya/pts/sn/01_sagv/sn01.06.002.rhyc.pts.htm#p2.1">pts</a>][<a href="../../../../dhamma-vinaya/ati/sn/01_sagv/sn01.06.002.than.ati.htm#p2.1">than</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Uruvelāyaɱ viharati najjā nerañjarāya tīre Ajapāla-nigrodha-mūle paṭhamābhisambuddho.|| ||</p>

					<p class="f4"><a id="pg139"><span class="f2 g"><b>[139]</b></span></a> 2. Atha kho Bhagavato raho-gatassa patisallīnassa evaɱ cetaso parivitakko udapādi:|| ||</p>

					<p class="f4">"Dukkhaɱ kho agāravo viharati appatisso.|| ||</p>

					<p class="f4">Kannu khvāhaɱ samaṇaɱ vā brāhmaṇaɱ vā sakkatvā garu katvā upanissāya vihareyyan" ti.|| ||</p>

					<p class="f4">3. Atha kho Bhagavato etad ahosi:|| ||</p>

					<p class="f4">"Aparipuṇṇassa kho sīla-k-khandhassa pāripuriyā aññaɱ samaṇaɱ vā brāhmaṇaɱ vā sakkatvā garu-katvā upanissāya vihareyyaɱ.|| ||</p>

					<p class="f4">Na kho pan'āhaɱ passāmi sa-devake loke sa-mārake sa-brahmake,||<br />
					sa-s-samaṇa-brāhmaṇiyā pajāya sadeva-manussāya attanā sīla-sampannataraɱ aññaɱ samaṇaɱ vā brāhmaṇaɱ vā yam ahaɱ sakkatvā garu katvā upanissāya vihareyyaɱ.|| ||</p>

					<p class="ctr c">&#9632;</p>

					<p class="f4">4. "Aparipuṇṇassa kho samādhi-k-khandhassa pāripuriyā aññaɱ samaṇaɱ vā brāhmaṇaɱ vā sakkatvā garu katvā upanissāya vihareyyaɱ.|| ||</p>

					<p class="f4">Na kho pan'āhaɱ passāmi sa-devake loke sa-mārake sa-brahmake,||<br />
					sa-s-samaṇa-brāhmaṇiyā pajāya sadeva-manussāya attanā samādhi-sampannataraɱ aññaɱ samaṇaɱ vā brāhmaṇaɱ vā yam ahaɱ sakkatvā garu katvā upanissāya vihareyyaɱ.|| ||</p>

					<p class="ctr c">&#9632;</p>

					<p class="f4">5. Aparipuṇṇassa kho paññā-k-khandhassa pāripuriyā aññaɱ samaṇaɱ vā brāhmaṇaɱ vā sakkatvā garu katvā upanissāya vihareyyaɱ.|| ||</p>

					<p class="f4">Na kho pan'āhaɱ passāmi sa-devake loke sa-mārake sa-brahmake,||<br />
					sa-s-samaṇa-brāhmaṇiyā pajāya sadeva-manussāya attanā paññā-sampannataraɱ aññaɱ samaṇaɱ vā brāhmaṇaɱ vā yam ahaɱ sakkatvā garu katvā upanissāya vihareyyaɱ.|| ||</p>

					<p class="ctr c">&#9632;</p>

					<p class="f4">6. Aparipuṇṇassa kho vimutti-k-khandhassa pāripuriyā aññaɱ samaṇaɱ vā brāhmaṇaɱ vā sakkatvā garu katvā upanissāya vihareyyaɱ.|| ||</p>

					<p class="f4">Na kho pan'āhaɱ passāmi sa-devake loke sa-mārake sa-brahmake,||<br />
					sa-s-samaṇa-brāhmaṇiyā pajāya sadeva-manussāya attanā vimutti sampannataraɱ aññaɱ samaṇaɱ vā brāhmaṇaɱ vā yam ahaɱ sakkatvā garu katvā upanissāya vihareyyaɱ.|| ||</p>

					<p class="ctr c">&#9632;</p>

					<p class="f4">7. Aparipuṇṇassa kho vimutti-ñāṇa-dassana-k-khandhassa pāripuriyā aññaɱ samaṇaɱ vā brāhmaṇaɱ vā sakkatvā garu katvā upanissāya vihareyyaɱ.|| ||</p>

					<p class="f4">Na kho pan'āhaɱ passāmi sa-devake loke sa-mārake sa-brahmake,||<br />
					sa-s-samaṇa-brāhmaṇiyā pajāya sadeva-manussāya attanā vimutti ñāṇa-dassana-sampannataraɱ aññaɱ samaṇaɱ vā brāhmaṇaɱ vā yamahaɱ sakkatvā garu katvā upanissāya vihareyyaɱ.|| ||</p>

					<p class="f4">8. Yan nūnāhaɱ yvāyaɱ Dhammo mayā abhisambuddho tam eva dhammaɱ sakkatvā garu katvā upanissāya vihareyyan" ti.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4">Atha kho Brahmā Sahampati Bhagavato cetasā ceto parivitakkamaññāya seyyathā pi nāma balavā puriso sammiñjitaɱ vā bāhaɱ pasāreyya,||<br />
					pasāritaɱ vā bāhaɱ sammiñjeyya,||<br />
					evam evaɱ Brahma-loke antara-hito Bhagavato pūrato pātu-r-ahosi.|| ||</p>

					<p class="f4">Atha khe Brahmā Sahampati ekaɱsaɱ uttarā-saŋgaɱ karitvā yena Bhagavā ten'añjaliɱ paṇāmetvā Bhagavantaɱ etad avoca:|| ||</p>

					<p class="f4"><a id="pg140"><span class="f2 g"><b>[140]</b></span></a> "Evam etaɱ Bhagavā,||<br />
					evam etaɱ Sugata.|| ||</p>

					<p class="f4">Ye pi te bhante ahesuɱ atītam addhānaɱ arahanto Sammā-Sam-Buddhā te pi Bhagavanto dhammaɱ yeva sakkatvā garu katvā upanissāya vihariɱsu.|| ||</p>

					<p class="f4">Ye pi te bhante bhavissanti anāgatam addhānaɱ arahanto Sammā-Sam-Buddhā te pi Bhagavanto dhammaɱ yeva sakkatvā garu katvā upanissāya vihari-s-santi.|| ||</p>

					<p class="f4">Bhagavā pi bhante etarahi arahaɱ Sammā-Sam-Buddho dhammaɱ yeva sakkatvā garu katvā upanissāya viharatū" ti.|| ||</p>

					<p class="f4">Idam avoca Brahmā Sahampati.|| ||</p>

					<p class="f4">Idaɱ vatvā athāparaɱ etad avoca:|| ||</p>

					<p class="f4 in2">Ye cabbhatītā sambuddhā ye ca buddhā anāgatā,||<br />
					Yo cetarahi sambuddho bahunnaɱ sokanāsano.|| ||</p>

					<p class="f4">Sabbe Sad'Dhamma-garuno vihaɱsu viharanti ca,||<br />
					Athopi vihari-s-santi esā Buddhāna dhammatā.|| ||</p>

					<p class="f4">Tasmā hi attha-kāmena mahattamabhikaŋkhatā,||<br />
					Sad'Dhammo garu kātabbo saraɱ Buddhāna-sāsanaɱ.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.3" href="../../../../backmatter/indexes/sutta/sn/01_sagv/idx_06_brahmasamyutta.htm#p3">Sutta 3</a></h4>

					<h1>Brahmadeva Suttaɱ</h1>

					<p class="f4"><span class="f3">[<a id="p3.1">3.1</a>][<a href="../../../../dhamma-vinaya/pts/sn/01_sagv/sn01.06.003.rhyc.pts.htm#p3.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍikassa ārāme.|| ||</p>

					<p class="f4">Tena kho pana samayena aññatarissā brāhmaṇiyā Brahmadevo nāma putto Bhagavato santike agārasmā anagāriyaɱ pabba-jito hoti.|| ||</p>

					<p class="f4">Atha kho āyasmā Brahmadevo eko vūpakaṭṭho appamatto ātāpi pahit'atto viharanto na cirass'eva yass'atthāya kula-puttā samma-d-eva agārasmā anagāriyaɱ pabbajanti tad anuttaraɱ Brahma-cariya-pariyosānaɱ diṭṭhe'va dhamme sayaɱ abhiññā sacchi-katvā upasampajja vihāsi.|| ||</p>

					<p class="f4">Khīṇā jāti vusitaɱ Brahma-cariyaɱ kataɱ karaṇīyaɱ nāparaɱ itthattāyā ti abbhaññāsi.|| ||</p>

					<p class="f4">Aññataro ca pan'āyasmā Brahmadevo arahataɱ ahosi.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4">Atha kho āyasmā Brahmadevo pubbaṇha-samayaɱ nivāsetvā patta-cīvaraɱ ādāya Sāvatthiɱ piṇḍāya pāvisi.|| ||</p>

					<p class="f4">Sāvatthiyaɱ sapadānaɱ piṇḍāya cara-māno yena sakamātunivesanaɱ ten'upasankami.|| ||</p>

					<p class="f4"><a id="pg141"><span class="f2 g"><b>[141]</b></span></a> Tena kho pana samayena āyasmato Brahmadev'assa mātā brāhmaṇī brahmuno āhutiɱ niccaɱ paggaṇhāti.|| ||</p>

					<p class="f4">Atha kho brahmuno Sahampatissa etad ahosi:|| ||</p>

					<p class="f4">"Ayaɱ kho āyasmato Brahmadev'assa mātā brāhmaṇī brahmuno āhutiɱ niccaɱ paggaṇhāti,||<br />
					yan nūnāhaɱ taɱ upasankamitvā saɱvejeyyan" ti.|| ||</p>

					<p class="f4">Atha kho Brahmā Sahampati seyyathā pi nāma balavā puriso sammiñjitaɱ vā bāhaɱ pasāreyya pasāritaɱ vā bāhaɱ sammiñjeyya.|| ||</p>

					<p class="f4">Evam evaɱ Brahma-loke antara-hito āyasmato Brahmadev'assa mātunivesane pātu-r-ahosi.|| ||</p>

					<p class="f4">Atha kho Brahmā Sahampati vehāsaɱ ṭhito āyasmato Brahmadev'assa mātaraɱ brāhmaṇiɱ gāthāhi ajjhabhāsi:|| ||</p>

					      <p class="f4 in2">"Dūre ito brāhmaṇī Brahma-loko yassāhutiɱ paggaṇhāsi niccaɱ.|| ||</p>

					      <p class="f4 in2">Netādiso brāhmaṇi brahmabhakkho kiɱ jappasi brahmapathaɱ ajānanti.|| ||</p>

					      <p class="f4 in2">Eso hi te brāhmaṇī Brahmadevo nirupadiko atideva-p-patto,||<br />
							Akiñcano bhikkhu anaññaposī yo te so piṇḍāya gharaɱ paviṭṭho.|| ||</p>

					      <p class="f4 in2">Āhuneyyo vedagū bhāvitatto narānaɱ devānañca dakkhiṇeyyo,||<br />
							Bāhitvā pāpāni anupalitto ghāsesanaɱ irīyati sītibhūto.|| ||</p>

					      <p class="f4 in2">Na tassa pacchā na puratthamatthi santo vidhūmo anigho nirāso,||<br />
							Nikkhittadaṇḍo tasathāvaresu so tyāhutiɱ bhuñjatu aggapiṇḍaɱ|| ||</p>

					      <p class="f4 in2">Visenibhūto upasantacitto nāgova danto carati anejo,||<br />
							Bhikkhu susilo su-vimutta-citto so tyāhutiɱ bhuñjatu aggapiṇḍaɱ.|| ||</p>

					      <p class="f4 in2">Tasmiɱ pasannā avikampamānā <a id="pg142"><span class="f2 g"><b>[142]</b></span></a> patiṭṭhapesi dakkhiṇaɱ dakkhiṇeyye,||<br />
							Karohi puññaɱ sukhamāyatikaɱ disvā muniɱ brāhmaṇi oghatiṇṇanati.|| ||</p>

					      <p class="f4 in2">Tasmiɱ pasannā avikampamānā patiṭṭhapesi dakkhiṇaɱ dakkhiṇeyye,||<br />
							Akāsi puññaɱ sukhamāyatikaɱ disvā muniɱ brāhmaṇī oghatiṇṇanti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.4" href="../../../../backmatter/indexes/sutta/sn/01_sagv/idx_06_brahmasamyutta.htm#p4">Sutta 4</a></h4>

					<h1>Baka Brahma Suttaɱ</h1>

					<p class="f4"><span class="f3">[<a id="p4.1">4.1</a>][<a href="../../../../dhamma-vinaya/pts/sn/01_sagv/sn01.06.004.rhyc.pts.htm#p4.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍikassa ārāme.|| ||</p>

					<p class="f4">2. Tena kho pana samayena Bakassa brahmuno eva-rūpaɱ pāpakaɱ diṭṭhi-gataɱ uppannaɱ hoti:|| ||</p>

					<p class="f4">"Idaɱ niccaɱ,||<br />
					idaɱ dhuvaɱ,||<br />
					idaɱ sassataɱ,||<br />
					idaɱ kevalaɱ,||<br />
					idaɱ acavana-dhammaɱ||<br />
					idaɱ hi na jāyati||<br />
					na jīyati||<br />
					na mīyati||<br />
					na cavati||<br />
					na uppajjati.|| ||</p>

					<p class="f4">Ito ca pan'aññaɱ uttariɱ nissaraṇaɱ n'atthī" ti.|| ||</p>

					<p class="f4">3. Atha kho Bhagavā Bakassa brahmuno cetasā ceto-parivitakkam aññāya seyyathā pi nāma balavā puriso sammiñjitaɱ vā bāhaɱ pasāreyya pasāritaɱ vā bāhaɱ sammiñjeyya,||<br />
					evam eva Jetavane antara-hito tasmiɱ Brahma-loke pātu-r-ahosi.|| ||</p>

					<p class="f4">4. Addasā kho Bako Brahmā Bhagavantaɱ dūrato va āga-c-chantaɱ.|| ||</p>

					<p class="f4">Disvāna Bhagavantaɱ etad avoca:|| ||</p>

					<p class="f4">"Ehi kho mārisa||<br />
					svāgataɱ te mārisa||<br />
					cirassaɱ kho mārisa||<br />
					imaɱ pariyāyaɱ akāsi yad idaɱ idh'āgamanāya.|| ||</p>

					<p class="f4">Idaɱ hi mārisa niccaɱ,||<br />
					idaɱ dhuvaɱ,||<br />
					idaɱ sassataɱ,||<br />
					idaɱ kevalaɱ,||<br />
					idaɱ acavana-dhammaɱ,||<br />
					idaɱ hi na jāyati||<br />
					na jīyati||<br />
					na mīyati||<br />
					na cavati||<br />
					na uppajjati.|| ||</p>

					<p class="f4">Ito ca pan'aññaɱ uttariɱ nissaraṇaɱ n'atthī" ti.|| ||</p>

					<p class="f4">5. Evaɱ vutte Bhagavā Baka Brahmānaɱ idam avoca:|| ||</p>

					<p class="f4">"Avijjāgato vata bho Bako Brahmā,||<br />
					avijjāgato vata bho Bako Brahmā.|| ||</p>

					<p class="f4">Yatra hi nāma 'aniccaɱ yeva samānaɱ niccan' ti vakkhati.|| ||</p>

					<p class="f4">'Addhuvaɱ yeva samānaɱ dhuvan' ti vakkhati.|| ||</p>

					<p class="f4">'Asassataɱ yeva samānaɱ sassatan' ti vakkhati.|| ||</p>

					<p class="f4"><a id="pg143"><span class="f2 g"><b>[143]</b></span></a> 'Akevalaɱ yeva samānaɱ kevalan' ti vakkhati.|| ||</p>

					<p class="f4">'Cavana-dhammaɱ yeva samānaɱ acavana-dhamman' ti vakkhati.|| ||</p>

					<p class="f4">Yattha ca||<br />
					pana jāyati ca||<br />
					jīyati ca||<br />
					mīyati ca||<br />
					cavati ca||<br />
					uppajjati ca.|| ||</p>

					<p class="f4">Tañ ca tathā vakkhati:|| ||</p>

					<p class="f4">'Idaɱ hi na jāyati||<br />
					na jīyati||<br />
					na mīyati||<br />
					na cavati||<br />
					na uppajjati.|| ||</p>

					<p class="f4">Santañ ca pan'aññaɱ uttariɱ nissaraṇaɱ,||<br />
					n'atth'aññaɱ uttariɱ nissaraṇan' ti vakkhatī" ti.|| ||</p>

					<p class="f4">[Bako Brahmā:]|| ||</p>

					<p class="f4">"Dvāsattati Gotama puññakammā||<br />
					vasavattino jātijaraɱ atītā,||<br />
					Ayam antimā vedagu brahmupapatti||<br />
					asmābhijappanti janā anekā" ti.|| ||</p>

					<p class="f4">[Bhagavā:]|| ||</p>

					<p class="f4">"Appaɱ hi etaɱ na hi dīgham āyu||<br />
					yaɱ tvaɱ Baka maññasi dīgham āyu.||<br />
					Sataɱ sahassānaɱ Nirabbudānaɱ||<br />
					āyu pajānāmi tavāhaɱ brahame" ti.|| ||</p>

					<p class="f4">[Bako Brahmā:]|| ||</p>

					<p class="f4">"Anantadassī Bhagavā 'ham asmi||<br />
					jātijaraɱ sokam upātivatto,||<br />
					Kiɱ me purāṇaɱ vata sīla-vattaɱ||<br />
					ācikkha me taɱ yam ahaɱ vijaññā" ti.|| ||</p>

					<p class="f4">[Bhagavā:]|| ||</p>

					<p class="f4">Yaɱ tvaɱ apāyesi bahū manusse||<br />
					pipāsite ghammani samparete,||<br />
					Taɱ te purāṇaɱ vata sīla-vattaɱ||<br />
					suttappaBuddho va anussarāmi.|| ||</p>

					<p class="f4">Yaɱ eṇikūlasmiɱ janaɱ gahītaɱ||<br />
					amocayī gayhakaɱ niyyamānaɱ,||<br />
					Taɱ te purāṇaɱ vata sīla-vattaɱ||<br />
					suttappaBuddho va anussarāmi.|| ||</p>

					<p class="f4">Gaŋgāya sotasmiɱ gahītanāvaɱ||<br />
					luddena nāgena manussakamyā,||<br />
					Pamocayittha balasā pasayha||<br />
					tan te purāṇaɱ vata sīla-vattaɱ||<br />
					suttappaBuddho va anussarāmi.|| ||</p>

					<p class="f4"><a id="pg144"><span class="f2 g"><b>[144]</b></span></a> Kappo ca te baddhacaro ahosiɱ||<br />
					sambuddhivantaɱ vatinaɱ amaññiɱ||<br />
					Tan te purāṇaɱ vata sīla-vattaɱ||<br />
					suttappaBuddho va anussarāmī" ti.|| ||</p>

					<p class="f4">[Bako Brahmā:]|| ||</p>

					<p class="f4">"Addhā pajānāsi mam'etam āyuɱ||<br />
					aññam pi jānāsi tathā hi Buddho,||<br />
					Tathā hi tyāyaɱ jalitānubhāvo||<br />
					obhāsayaɱ tiṭṭhati Brahma-lokan" ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.5" href="../../../../backmatter/indexes/sutta/sn/01_sagv/idx_06_brahmasamyutta.htm#p5">Sutta 5</a></h4>

					<h1>Aparā-Diṭṭhi Suttaɱ</h1>

					<p class="f4"><span class="f3">[<a id="p5.1">5.1</a>][<a href="../../../../dhamma-vinaya/pts/sn/01_sagv/sn01.06.005.rhyc.pts.htm#p5.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍikassa ārāme.|| ||</p>

					<p class="f4">2. Tena kho pana samayena aññatarassa brahmuno eva-rūpaɱ pāpakaɱ diṭṭhi-gataɱ uppannaɱ hoti:|| ||</p>

					<p class="f4">"N'atthi so samaṇo vā brāhmaṇo vā yo'dha āgaccheyyā" ti.|| ||</p>

					<p class="f4">3. Atha kho Bhagavā tassa brahmuno cetasā ceto-parivitakkam-aññāya seyyathā pi nāma balavā puriso sammiñjitaɱ vā bāhaɱ pasāreyya pasāritaɱ vā bāhaɱ sammiñjeyya evam eva Jetavane antara-hito tasmiɱ Brahma-loke pātu-r-ahosi.|| ||</p>

					<p class="f4">4. Atha kho Bhagavā tassa brahmuno upari vehāsaɱ pallaŋkena nisīdi tejo-dhātuɱ samāpajjitvā.|| ||</p>

					<p class="f4">5. Atha kho āyasmato Mahā Moggallānassa etad ahosi:|| ||</p>

					<p class="f4">"Kahaɱ nu kho Bhagavā etarahi viharatī" ti?|| ||</p>

					<p class="f4">6. Addasā kho āyasmā Mahā Moggallāno Bhagavantaɱ dibbena cakkhunā visuddhena atikkanta-mānusa-kena tassa brahmuno upari-vehāsaɱ pallaŋkena nisinnaɱ tejo-dhātuɱ samāpannaɱ.|| ||</p>

					<p class="f4">Disvāna seyyathā pi nāma balavā puriso sammiñjitaɱ vā bāhaɱ pasāreyya,||<br />
					pasāritaɱ vā bāhaɱ sammiñjeyya,||<br />
					evam evaɱ Jetavane antara-hito tasmiɱ Brahma-loke pātu-r-ahosi.|| ||</p>

					<p class="f4">7. Atha kho āyasmā Mahā Moggallāno puratthimaɱ disaɱ nissāya tassa brahmuno upari-vehāsaɱ pallaŋkena nisīdi,||<br />
					tejo-dhātuɱ samāpajjitvā nīcataraɱ Bhagavato.|| ||</p>

					<p class="f4">8. Atha kho āyasmato Mahā-Kassapassa etad ahosi:|| ||</p>

					<p class="f4">"Kahaɱ nu kho Bhagavā etarahi viharatī" ti?|| ||</p>

					<p class="f4">Addasā kho āyasmā Mahā-Kassapo Bhagavantaɱ dibbena cakkhunā visuddhena atikkanta-mānusa-kena tassa brahmuno upari-vehāsaɱ pallaŋkena nisinnaɱ tejo-dhātuɱ samāpannaɱ.|| ||</p>

					<p class="f4">Disvāna seyyathā pi nāma balavā puriso sammiñjitaɱ vā bāhaɱ pasāreyya,||<br />
					pasāritaɱ vā bāhaɱ sammiñjeyya,||<br />
					evam evaɱ <a id="pg145"><span class="f2 g"><b>[145]</b></span></a> Jetavane antara-hito tasmiɱ Brahma-loke pātu-r-ahosi.|| ||</p>

					<p class="f4">Atha kho āyasmā Mahā-Kassapo dakkhiṇaɱ disaɱ nissāya tassa brahmuno upari-vehāsaɱ pallaŋkena nisīdi,||<br />
					tejo-dhātuɱ samāpajjitvā nīcataraɱ Bhagavato.|| ||</p>

					<p class="f4">9. Atha kho āyasmato Mahā-Kappinassa etad ahosi:|| ||</p>

					<p class="f4">"Kahaɱ nu kho Bhagavā etarahi viharatī" ti?|| ||</p>

					<p class="f4">10. Addasā kho āyasmā Mahā-Kappino Bhagavantaɱ dibbena cakkhunā visuddhena atikkanta-mānusa-kena tassa brahmuno upari-vehāsaɱ pallaŋkena nisinnaɱ tejo-dhātuɱ samāpannaɱ.|| ||</p>

					<p class="f4">Disvāna seyyathā pi nāma balavā puriso sammiñjitaɱ vā bāhaɱ pasāreyya,||<br />
					pasāritaɱ vā bāhaɱ sammiñjeyya,||<br />
					evam evaɱ Jetavane antara-hito tasmiɱ Brahma-loke pātu-r-ahosi.|| ||</p>

					<p class="f4">Atha kho āyasmā Mahā-Kappino pacchimaɱ disaɱ nissāya tassa brahmuno upari-vehāsaɱ pallaŋkena nisīdi,||<br />
					tejo-dhātuɱ samāpajjitvā nīcataraɱ Bhagavato.|| ||</p>

					<p class="f4">11. Atha kho āyasmato Anuruddhassa etad ahosi|| ||</p>

					<p class="f4">"Kahaɱ nu kho Bhagavā etarahi viharatī" ti?|| ||</p>

					<p class="f4">Addasā kho āyasmā Anuruddho Bhagavantaɱ dibbena cakkhunā visuddhena atikkanta-mānusa-kena tassa brahmuno upari-vehāsaɱ pallaŋkena nisinnaɱ tejo-dhātuɱ samāpannaɱ.|| ||</p>

					<p class="f4">Disvāna seyyathā pi nāma balavā puriso sammiñjitaɱ vā bāhaɱ pasāreyya,||<br />
					pasāritaɱ vā bāhaɱ sammiñjeyya,||<br />
					evam evaɱ Jetavane antara-hito tasmiɱ Brahma-loke pātu-r-ahosi.|| ||</p>

					<p class="f4">Atha kho āyasmā Anuruddho uttaraɱ disaɱ nissāya tassa brahmuno upari-vehāsaɱ pallaŋkena nisīdi,||<br />
					tejo-dhātuɱ samāpajjitvā nīcataraɱ Bhagavato.|| ||</p>

					<p class="f4">12. Atha kho āyasmā Mahā Moggallāno taɱ Brahmānaɱ gāthāya ajjhabhāsi:|| ||</p>

					      <p class="f4 in2">"Ajjā pi te āvuso sā diṭṭhi yā te diṭṭhi pure ahu,||<br />
							Passasi vītivattantaɱ Brahma-loke pabhassaran" ti?|| ||</p>

					<p class="f4">[Brahmā:]|| ||</p>

					      <p class="f4 in2">"Na me mārisa sā diṭṭhi yā me diṭṭhi pure ahu,||<br />
							Passāmi vītīvattantaɱ Brahma-loke pabhassaraɱ,||<br />
							Svāhaɱ ajja kathaɱ vajjaɱ ahaɱ nicco'mhi sassato" ti.|| ||</p>

					<p class="f4">14. Atha kho Bhagavā taɱ Brahmānaɱ saɱvechetvā seyyathā pi nāma balavā puriso sammiñjitaɱ vā bāhaɱ pasāreyya pasāritaɱ vā bāhaɱ sammiñjeyya evam eva tasmiɱ Brahma-loke antara-hito Jetavane pātu-r-ahosi.|| ||</p>

					<p class="f4">15. Atha kho so Brahmā aññataraɱ brahma-pārisajjaɱ āmantesi:|| ||</p>

					<p class="f4">"Ehi tvaɱ mārisa,||<br />
					yen'āyasmā Mahā Moggallāno ten'upasankama.|| ||</p>

					<p class="f4">Upasaŋkamitvā āyasmantaɱ Mahā Moggallānaɱ evaɱ vadehi:|| ||</p>

					<p class="f4">'Atthi nu kho mārisa Moggallāna aññe pi tassa Bhagavato sāvakā evaɱ mahiddhikā <a id="pg146"><span class="f2 g"><b>[146]</b></span></a> evaɱ mah-ā-nubhāvā,||<br />
					seyyathā pi nāma bhavaɱ Moggallāno, Kassapo, Kappino, Anuruddho' ti.|| ||</p>

					<p class="f4">16. "Evaɱ mārisā ti" kho so brahma-pārisajjo tassa brahmuno paṭissutvā yen'āyasmā Mahā Moggallāno ten'upasankami.|| ||</p>

					<p class="f4">17. Upasaŋkamitvā āyasmantaɱ Mahā Moggallānaɱ etad avoca:|| ||</p>

					<p class="f4">"Atthi nu kho mārisa Moggallāna aññe pi tassa Bhagavato sāvakā evaɱ mahiddhikā evaɱ mah-ā-nubhāvā,||<br />
					seyyathā pi nāma bhavaɱ Moggallāno, Kassapo, Kappino, Anuruddho" ti?|| ||</p>

					<p class="f4">18. Atha kho āyasmā Mahā Moggallāno taɱ brahmapārisajjaɱ gāthāya ajjhabhāsi:|| ||</p>

					      <p class="f4 in2">"Tevijjā iddhi-p-pattā ca ceto-pariyāyakovidā,||<br />
							Khīṇ'āsavā arahanto bahū Buddhassa sāvakā" ti.|| ||</p>

					<p class="f4">19. Atha kho so brahma-pārisajjo āyasmato Mahā Moggallānassa bhāsitaɱ abhinan'ditvā anumo-ditvā yena so Brahmā ten'upasankami.|| ||</p>

					<p class="f4">Upasaŋkamitvā taɱ Brahmānaɱ etad avoca:|| ||</p>

					<p class="f4">"Āyasmā mārisa Mahā Moggallāno evam āha:|| ||</p>

					      <p class="f4 in2">'Tevijjā iddhippattā ca ceto-pariyāyakovidā,||<br />
							Khīṇ'āsavā arahanto bahū Buddhassa sāvakā'" ti.|| ||</p>

					<p class="f4">20. Idam avoca so brahma-pārisajjo atta-mano ca so Brahmā tassa brahma-pārisajjassa bhāsitaɱ abhinandī.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.6" href="../../../../backmatter/indexes/sutta/sn/01_sagv/idx_06_brahmasamyutta.htm#p6">Sutta 6</a></h4>

					<h1>Pamāda Suttaɱ (Brahma-loka Suttaɱ)</h1>

					<p class="f4"><span class="f3">[<a id="p6.1">6.1</a>][<a href="../../../../dhamma-vinaya/pts/sn/01_sagv/sn01.06.006.rhyc.pts.htm#p6.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati||<br />
					Jetavane Anāthapiṇḍikassa ārāme.|| ||</p>

					<p class="f4">2. Tena kho pana samayena Bhagavā divā-vihāragato hoti paṭisallīno.|| ||</p>

					<p class="f4">3. Atha kho Subrahmā ca pacceka-brahmā Suddhāvāso ca pacceka-brahmā yena Bhagavā ten'upasankamiɱsu.|| ||</p>

					<p class="f4">Upasaŋkamitvā pacceka-dvārabāhaɱ upanissāya aṭṭhaɱsu.|| ||</p>

					<p class="f4">4. Atha kho Subrahmā pacceka-brahmā Suddhāvāsaɱ pacceka-brahmānaɱ etad avoca:|| ||</p>

					<p class="f4">"Akālo kho tāva mārisa Bhagavantaɱ payirupāsituɱ.|| ||</p>

					<p class="f4">Divāvihāragato Bhagavā paṭisallīno ca,||<br />
					asuko ca Brahma-loko iddho c'eva phīto ca,||<br />
					Brahmā ca tatra pamādavihāraɱ viharati.|| ||</p>

					<p class="f4">Āyāma mārisa yena so Brahma-loko ten'upasankamissāma.|| ||</p>

					<p class="f4">Upasaŋkamitvā taɱ Brahmānaɱ saɱvejeyyāmā" ti.|| ||</p>

					<p class="f4"><a id="pg147"><span class="f2 g"><b>[147]</b></span></a> 5. "Evaɱ mārisā" ti kho Suddhāvāso pacceka-brahmā Subrahmuno pacceka-brahmuno paccassosi.|| ||</p>

					<p class="f4">6. Atha kho Subrahmā ca pacceka-brahmā Suddhāvāso ca pacceka-brahmā||<br />
					seyyathā pi nāma balavā puriso sammiñjitaɱ vā||<br />
					bāhaɱ pasāreyya pasāritaɱ vā||<br />
					bāhaɱ sammiñjeyya evam eva Bhagavato purato antara-hitā tasmiɱ Brahma-loke pātu-r-ahesuɱ.|| ||</p>

					<p class="f4">7. Addasā kho so Brahmā te Brahmāno dūrato va āga-c-chante.|| ||</p>

					<p class="f4">Disvāna te Brahmāno etad avoca:|| ||</p>

					<p class="f4">"Handa kuto nu tumhe mārisā āga-c-chathā" ti?|| ||</p>

					<p class="f4">8. Atha kho mayaɱ mārisa āgacchāma tassa Bhagavato santikā arahato Sammā-Sam-Buddhassa.|| ||</p>

					<p class="f4">"Gaccheyyāsi pana tvaɱ mārisa tassa Bhagavato upaṭṭhānaɱ arahato Sammā-Sam-Buddhassā" ti.|| ||</p>

					<p class="f4">9. Evaɱ vutto kho so Brahmā taɱ vacanaɱ anadhivāsento sahassakkhattuɱ attānaɱ abhinimminitvā Subrahmānaɱ pacceka-brahmānaɱ etad avoca:|| ||</p>

					<p class="f4">"Passasi me no tvaɱ mārisa eva-rūpaɱ iddhānubhāvan" ti?|| ||</p>

					<p class="f4">10. "Passāmi kho tyāhaɱ mārisa eva-rūpaɱ iddhānubhāvan" ti.|| ||</p>

					<p class="f4">11. "So khvāhaɱ mārisa evaɱ mahiddhiko evaɱ mah-ā-nubhāvo kassa aññassa samaṇassa vā brāhmaṇassa vā upaṭṭhānaɱ gamissāmī" ti?|| ||</p>

					<p class="f4">12. Atha kho Subrahmā pacceka-brahmā dvisahassakkhattuɱ attānaɱ abhinimminitvā taɱ Brahmānaɱ etad avoca:|| ||</p>

					<p class="f4">"Passasi me no tvaɱ mārisa eva-rūpaɱ taɱ iddhānubhāvan" ti?|| ||</p>

					<p class="f4">13. "Passāmi kho tyāhaɱ mārisa eva-rūpaɱ iddhānubhāvan" ti.|| ||</p>

					<p class="f4">14. "Tayā ca kho mārisa mayā ca sv eva Bhagavā mahiddhikataro c'eva mah-ā-nubhāvataro ca.|| ||</p>

					<p class="f4">Gaccheyyāsi tvaɱ mārisa tassa Bhagavato upaṭṭhānaɱ arahato Sammā-Sam-Buddhassā" ti.|| ||</p>

					<p class="f4">15. Atha kho so Brahmā Subrahmānaɱ pacceka-brahmānaɱ gāthāya ajjhabhāsi:|| ||</p>

					      <p class="f4 in2"><a id="pg148"><span class="f2 g"><b>[148]</b></span></a> "Tayo ca supaṇṇā ca haɱsā||<br />
							vyagghīnisā pañca-satā ca jhāyino,||<br />
							Ta-y-idaɱ vimānaɱ jalate va brahme||<br />
							obhāsayaɱ uttarassaɱ disāyan" ti.|| ||</p>

							<p class="f4 in2">16. "Kiñ cāpi te taɱ jalate vimānaɱ||<br />
							obhāsayaɱ uttarassaɱ disāyaɱ,||<br />
							Rūpe raṇaɱ disvā sadā pavedhitaɱ||<br />
							tasmā na rūpe ramatī su medho" ti.|| ||</p>

					<p class="f4">17. Atha kho Subrahmā ca pacceka-brahmā Suddhāvāso ca pacceka-brahmā taɱ Brahmānaɱ saɱvechetvā tatth'ev'antara-dhāyiɱsu.|| ||</p>

					<p class="f4">18. Agamāsi ca kho so Brahmā aparena samayena Bhagavato upaṭṭhānaɱ arahato Sammā-Sam-Buddhassā.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.7" href="../../../../backmatter/indexes/sutta/sn/01_sagv/idx_06_brahmasamyutta.htm#p7">Sutta 7</a></h4>

					<h1>Kokālika Suttaɱ</h1>

					<p class="f4"><span class="f3">[<a id="p7.1">7.1</a>][<a href="../../../../dhamma-vinaya/pts/sn/01_sagv/sn01.06.007.rhyc.pts.htm#p7.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍikassa ārāme.|| ||</p>

					<p class="f4">2. Tena kho pana samayena Bhagavā divā-vihāragato hoti paṭisallīno.|| ||</p>

					<p class="f4">3. Atha kho Subrahmā ca pacceka-brahmā Suddhāvāso ca pacceka-brahmā yena Bhagavā ten'upasankamiɱsu.|| ||</p>

					<p class="f4">Upasaŋkamitvā paccekadvārabāhaɱ nissāya aṭṭhaɱsu.|| ||</p>

					<p class="f4">4. Atha kho Subrahmā pacceka-brahmā Kokālikaɱ bhikkhuɱ ārabbha Bhagavato santike imaɱ gāthaɱ abhāsi:|| ||</p>

					      <p class="f4 in2">"Appameyyaɱ paminanto ko'dha vidvā vikappaye,||<br />
							Appameyyaɱ pamāyinaɱ nivutaɱ maññe puthujjanan" ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.8" href="../../../../backmatter/indexes/sutta/sn/01_sagv/idx_06_brahmasamyutta.htm#p8">Sutta 8</a></h4>

					<h1>Katamoraka-Tissa Suttaɱ</h1>

					<p class="f4"><span class="f3">[<a id="p8.1">8.1</a>][<a href="../../../../dhamma-vinaya/pts/sn/01_sagv/sn01.06.008.rhyc.pts.htm#p8.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍikassa ārāme.|| ||</p>

					<p class="f4">2. Tena kho pana samayena Bhagavā divā-vihāragato hoti paṭisallīno.|| ||</p>

					<p class="f4">3. Atha kho Subrahmā ca pacceka-brahmā Suddhāvāso ca pacceka-brahmā yena Bhagavā ten'upasankamiɱsu.|| ||</p>

					<p class="f4">Upasaŋkamitvā paccekadvārabāhaɱ nissāya aṭṭhaɱsu.|| ||</p>

					<p class="f4">4. Atha kho Subrahmā pacceka-brahmā Katamodaka Tissakaɱ bhikkhuɱ ārabbha Bhagavato santike imaɱ gāthaɱ abhāsi:|| ||</p>

							<p class="f4 in2"><a id="pg149"><span class="f2 g"><b>[149]</b></span></a> "Appameyyaɱ paminanto ko'dha vidvā vikappaye,||<br />
							Appameyyaɱ pamāyinaɱ nivutaɱ maññe akissavan" ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.9" href="../../../../backmatter/indexes/sutta/sn/01_sagv/idx_06_brahmasamyutta.htm#p9">Sutta 9</a></h4>

					<h1>Tudu-Brahma Suttaɱ</h1>

					<p class="f4"><span class="f3">[<a id="p9.1">9.1</a>][<a href="../../../../dhamma-vinaya/pts/sn/01_sagv/sn01.06.009.rhyc.pts.htm#p9.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍikassa ārāme.|| ||</p>

					<p class="f4">2. Tena kho pana samayena Kokāliko bhikkhu ābādhiko hoti dukkhito bāḷha-gilāno.|| ||</p>

					<p class="f4">3. Atha kho Tudu pacceka-brahmā abhikkantāya rattiyā abhikkanta-vaṇṇo kevala-kappaɱ Jetavanaɱ obhāsetvā yena Kokāliko bhikkhu ten'upasankami.|| ||</p>

					<p class="f4">4. Upasaŋkamitvā vehāsaɱ ṭhito Kokālikaɱ bhikkhuɱ etad avoca:|| ||</p>

					<p class="f4">"Pasādehi Kokālika Sāriputta-Moggallānesu cittaɱ.|| ||</p>

					<p class="f4">Pesalā Sāriputta-Moggallānā" ti.|| ||</p>

					<p class="f4">5. "Ko'si tvaɱ āvuso" ti?|| ||</p>

					<p class="f4">6. "Ahaɱ Tudu pacceka-brahmā" ti.|| ||</p>

					<p class="f4">7. "Na nu tvaɱ āvuso Bhagavatā Anāgāmi vyākato.|| ||</p>

					<p class="f4">Atha kiñ carahi idh'āgato.|| ||</p>

					<p class="f4">Passa yāvañ ca te idaɱ aparaddhan" ti.|| ||</p>

					      <p class="f4 in2">"Purisassa hi jātassa kuṭhārī jāyate mukhe,||<br />
							Yāya chindati attānaɱ bālo dubbhāsitaɱ bhaṇaɱ.||<br />
							Yo nindiyaɱ pasaɱsati||<br />
							taɱ vā nindati yo pasaɱsiyo,||<br />
							Vicināti mukhena so kaliɱ||<br />
							kalinā tena sukhaɱ na vindati.||<br />
							Appamatto ayaɱ kali||<br />
							yo akkhesu dhanaparājayo,||<br />
							Sabbassāpi sahāpi attanā||<br />
							ayam eva mahantataro kali||<br />
							yo Sugatesu manaɱ padosaye.||<br />
							Sataɱ sahassānaɱ Nirabbudānaɱ||<br />
							cha-t-tiɱsati pañca ca abbudāni,||<br />
							Yam ariyagarahī Nirayaɱ upeti||<br />
							vācaɱ manañ ca paṇidhāya pāpakan" ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.10" href="../../../../backmatter/indexes/sutta/sn/01_sagv/idx_06_brahmasamyutta.htm#p10">Sutta 10</a></h4>

					<h1>Dutiya Kokālika Suttaɱ</h1>

					<p class="f4"><span class="f3">[<a id="p10.1">10.1</a>][<a href="../../../../dhamma-vinaya/pts/sn/01_sagv/sn01.06.010.rhyc.pts.htm#p10.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ-
					Atha kho Kokāliko bhikkhu yena Bhagavā ten' <a id="pg150"><span class="f2 g"><b>[150]</b></span></a> upasankami.|| ||</p>

					<p class="f4">Upasaŋkamitvā Bhagavantaɱ abhivādetvā eka-m-antaɱ nisīdi.|| ||</p>

					<p class="f4">3. Eka-m-antaɱ nisinno kho Kokāliko bhikkhu Bhagavantaɱ etad avoca:|| ||</p>

					<p class="f4">"Pāpicchā bhante Sāriputta-Moggallānā||<br />
					pāpikānaɱ icchānaɱ vasaɱ gatā" ti.|| ||</p>

					<p class="f4">4. Evaɱ vutte Bhagavā Kokālikaɱ bhikkhuɱ etad avoca:|| ||</p>

					<p class="f4">"Mā h'evaɱ Kokālika avaca.||<br />
					Mā h'evaɱ Kokālika avaca.|| ||</p>

					<p class="f4">Pasādehi Kokālika Sāriputta-Moggallānesu cittaɱ.|| ||</p>

					<p class="f4">Pesalā Sāriputta-Moggallānā" ti.|| ||</p>

					<p class="f4">5. Dutiyam pi kho Kokāliko bhikkhu Bhagavantaɱ etad avoca:|| ||</p>

					<p class="f4">"Kiñcā pi me bhante Bhagavā saddhāyiko paccayiko.|| ||</p>

					<p class="f4">Atha kho pāpicchā Sāriputta-Moggallānā pāpikānaɱ icchānaɱ vasaɱ gatā" ti.|| ||</p>

					<p class="f4">6. Dutiyam pi kho Bhagavā Kokālikaɱ bhikkhuɱ etad avoca:|| ||</p>

					<p class="f4">"Mā h'evaɱ Kokālika avaca.||<br />
					Mā h'evaɱ Kokālika avaca.|| ||</p>

					<p class="f4">Pasādehi Kokālika Sāriputta-Moggallānesu cittaɱ.|| ||</p>

					<p class="f4">Pesalā Sāriputta-Moggallānā" ti.|| ||</p>

					<p class="f4">7. Tatiyam pi kho Bhagavā Kokāliko bhikkhu Bhagavantaɱ etad avoca:|| ||</p>

					<p class="f4">"Kiñcā pi me bhante Bhagavā saddhāyiko paccayiko.|| ||</p>

					<p class="f4">Atha kho pāpicchā Sāriputta-Moggallānā pāpikānaɱ icchānaɱ vasaɱ gatā" ti.|| ||</p>

					<p class="f4">8. Tatiyam pi kho Bhagavā Kokālikaɱ bhikkhuɱ etad avoca:|| ||</p>

					<p class="f4">"Mā h evaɱ Kokālika avaca.||<br />
					Mā h evaɱ Kokālika avaca.|| ||</p>

					<p class="f4">Pasādehi Kokālika Sāriputta-Moggallānesu cittaɱ.|| ||</p>

					<p class="f4">Pesalā Sāriputta-Moggallānā" ti.|| ||</p>

					<p class="f4">9. Atha kho Kokāliko bhikkhu uṭṭhāy'āsanā Bhagavantaɱ abhivādetvā padakkhiṇaɱ katvā pakkāmi.|| ||</p>

					<p class="f4">10. Acira-pakkantassa ca Kokālikassa bhikkhuno sāsapa-mattīhi pḷakāhi sabbo kāyo puṭo ahosi.|| ||</p>

					<p class="f4">Sāsapa-mattiyo hutvā mugga-mattiyo ahesuɱ.|| ||</p>

					<p class="f4">Mugga-mattiyo hutvā kalāya-mattiyo ahesuɱ.|| ||</p>

					<p class="f4">Kalāya-mattiyo hutvā kolaṭṭhi-mattiyo ahesuɱ.|| ||</p>

					<p class="f4">Kolaṭṭhi-mattiyo hutvā kola-mattiyo ahesuɱ.|| ||</p>

					<p class="f4">Kola-mattiyo hutvā āmalaka-mattiyo ahesuɱ.|| ||</p>

					<p class="f4">Āmalaka-mattiyo hutvā beluva-salāṭukamattiyo ahesuɱ.|| ||</p>

					<p class="f4">Beluva-salāṭuka-mattiyo hutvā billa-mattiyo ahesuɱ.|| ||</p>

					<p class="f4">Billa-mattiyo hutvā pabhijjiɱsu pubbaña ca lohitañ ca pagghariɱsu.|| ||</p>

					<p class="f4">11. Atha kho Kokāliko bhikkhu ten'eva ābādhena kālam <a id="pg151"><span class="f2 g"><b>[151]</b></span></a> akāsi.|| ||</p>

					<p class="f4">Kālakato ca Kokāliko bhikkhu Paduma Nirayaɱ upapajji,||<br />
					Sāriputta-Mogallānesu cittaɱ āghātetvā.|| ||</p>

					<p class="f4">12. Atha kho Brahmā Sahampati abhikkantāya rattiyā abhikkanta-vaṇṇo kevala-kappaɱ Jetavanaɱ obhāsetvā yena Bhagavā ten'upasankami.|| ||</p>

					<p class="f4">Upasaŋkamitvā Bhagavantaɱ abhivādetvā eka-m-antaɱ aṭṭhāsi.|| ||</p>

					<p class="f4">13. Eka-m-antaɱ ṭhito kho Brahmā Sahampati Bhagavantaɱ etad avoca:|| ||</p>

					<p class="f4">"Kokāliko bhante bhikkhu kālam akāsi.|| ||</p>

					<p class="f4">Kālakato ca bhante Kokāliko bhikkhu Padumaɱ Nirayaɱ upapanno Sāriputta-Moggallānesu cittaɱ āghātetvā" ti.|| ||</p>

					<p class="f4">14. Idam avoca Brahmā Sahampati.|| ||</p>

					<p class="f4">Idaɱ vatvā Bhagavantaɱ abhivādetvā padakkhiṇaɱ katvā tatth'ev'antara-dhāyī.|| ||</p>

					<p class="f4">15. Atha kho Bhagavā tassā rattiyā accayena bhikkhū āmantesi:|| ||</p>

					<p class="f4">"Imaɱ bhikkhave rattiɱ Brahmā Sahampati abhikkantāya rattiyā abhikkanta-vaṇṇo kevala-kappaɱ Jetavanaɱ obhāsetā yen'āhaɱ ten'upasankami.|| ||</p>

					<p class="f4">Upasaŋkamitvā maɱ abhivādetvā eka-m-antaɱ aṭṭhāsi.|| ||</p>

					<p class="f4">Eka-m-antaɱ ṭhito kho bhikkhave Brahmā Sahampati maɱ etad avoca:|| ||</p>

					<p class="f4">'Kokāliko bhante bhikkhu kālam akāsi.|| ||</p>

					<p class="f4">Kālakato ca bhante Kokāliko bhikkhu Padumaɱ Nirayaɱ upapanno Sāriputta-Moggallānesu cittaɱ āghātetvā' ti.|| ||</p>

					<p class="f4">Idam avoca bhikkhave Brahmā Sahampati.|| ||</p>

					<p class="f4">Idaɱ vatvā maɱ abhivādetvā padakkhiṇaɱ katvā tatth'ev'antara-dhāyī" ti.|| ||</p>

					<p class="f4">16. Evaɱ vutte aññataro bhikkhu Bhagavantaɱ etad avoca:|| ||</p>

					<p class="f4">"Kīva-dīghaɱ nu kho bhante Padumaɱ Nirayaɱ āyu-p-pamāṇan" ti?|| ||</p>

					<p class="f4">17. "Dīghaɱ kho bhikkhu Padumaɱ Nirayaɱ āyu-p-pamāṇaɱ.|| ||</p>

					<p class="f4">Taɱ na sukaraɱ saŋkhātuɱ ettakāni vassāni iti vā,||<br />
					ettakāni vassa-satāni iti vā,||<br />
					ettakāni vassa-sahassāni iti vā,||<br />
					ettakāni vassa-sata-sahassāni iti vā" ti.|| ||</p>

					<p class="f4">18. "Sakkā pana bhante upamaɱ kātun" ti.|| ||</p>

					<p class="f4"><a id="pg152"><span class="f2 g"><b>[152]</b></span></a> 19. "Sakkā bhikkhū" ti Bhagavā avoca.|| ||</p>

					<p class="f4">Seyyathā pi bhikkhu vīsatikhāriko Kosalako tilavāho.|| ||</p>

					<p class="f4">Tato puriso vassa-satassa vassa-sahassa accayena ekam ekaɱ tilaɱ uddhareyya.|| ||</p>

					<p class="f4">Khippataraɱ kho so bhikkhu vīsatikhāriko Kosalako tilavāho iminā upakkamena parikkhayaɱ pariyādānaɱ gaccheyya,||<br />
					na tv'eva eko Abbudo Nirayo.|| ||</p>

					<p class="f4">Seyyathā pi bhikkhu vīsati Abbudā Nirayā,||<br />
					evam-eko NirAbbudo Nirayo.|| ||</p>

					<p class="f4">Seyyathā pi bhikkhu vīsati Nirabbudā Nirayā,||<br />
					evam-eko Ababo Nirayo.|| ||</p>

					<p class="f4">Seyyathā pi bhikkhu vīsati Ababā Nirayā,||<br />
					evam-eko Aṭaṭo Nirayo.|| ||</p>

					<p class="f4">Seyyathā pi bhikkhu vīsati Aṭaṭā Nirayā,||<br />
					evam-eko Ahaho Nirayo.|| ||</p>

					<p class="f4">Seyyathā pi bhikkhu vīsati Ahahā Nirayā,||<br />
					evam-eko Kumudo Nirayo.|| ||</p>

					<p class="f4">Seyyathā pi bhikkhu vīsati Kumudā Nirayā,||<br />
					evam-eko Sogandhiko Nirayo.|| ||</p>

					<p class="f4">Seyyathā pi bhikkhu vīsati Sogandhikā Nirayā,||<br />
					evam-eko Uppalo Nirayo.|| ||</p>

					<p class="f4">Seyyathā pi bhikkhu vīsati Uppalā Nirayā,||<br />
					evam-eko Puṇḍarīko Nirayo.|| ||</p>

					<p class="f4">Seyyathā pi bhikkhu vīsati Puṇḍarīkā Nirayā,||<br />
					evam-eko Padumo Nirayo.|| ||</p>

					<p class="f4">Padumaɱ kho pana bhikkhu Nirayaɱ Kokāliko bhikkhu upapanno Sāriputta-Moggallānesu cittaɱ āghātetvā" ti.|| ||</p>

					<p class="f4">20. Idam avoca Bhagavā.|| ||</p>

					<p class="f4">Idaɱ vatvā Sugato athāparaɱ etad avoca Satthā:|| ||</p>

					      <p class="f4 in2">"Purisassa hi jātassa kuṭhārī jāyate mukhe,||<br />
							Yāya chindati attānaɱ bālo dubbhāsitaɱ bhaṇaɱ.||<br />
							Yo nindiyaɱ pasaɱsati taɱ vā nindati yo pasaɱsiyo,||<br />
							Vicināti mukhena so kaliɱ kalinā tena sukhaɱ na vindati.||<br />
							Appamatto ayaɱ kali||<br />
							yo akkhesu dhanaparājayo,||<br />
							Sabbassāpi sahāpi attanā||<br />
							ayam eva mahantataro kali||<br />
							Yo Sugatesu manaɱ padosaye.||<br />
							Sataɱ sahassānaɱ nirabbudānaɱ||<br />
							cha-t-tiɱsati pañca ca abbudāni,||<br />
							<a id="pg153"><span class="f2 g"><b>[153]</b></span></a> yam ariyagarahī Nirayaɱ upeti||<br />
							vācaɱ manañ ca paṇidhāya pāpakan" ti.|| ||</p>

					<p>&nbsp;</p>

					<p class="f4 ctr c">§</p>

					<h4 class="ctr">II.</h4>

					<hr class="hrctr" />

					<p>&nbsp;</p>

					<h4 class="ctr"><a id="sn.1.6.11" href="../../../../backmatter/indexes/sutta/sn/01_sagv/idx_06_brahmasamyutta.htm#p11">Sutta 11</a></h4>

					<h1>Sanaŋ-Kumāra Suttaɱ</h1>

					<p class="f4"><span class="f3">[<a id="p11.1">11.1</a>][<a href="../../../../dhamma-vinaya/pts/sn/01_sagv/sn01.06.011.rhyc.pts.htm#p11.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Rājagahe viharati sappinītīre.|| ||</p>

					<p class="f4">2. Atha kho Brahmā Sanaŋkumāro abhikkantāya rattiyā abhikkanta-vaṇṇo kevala-kappaɱ Sappinītīraɱ obhāsetvā yena Bhagavā ten'upasankami.|| ||</p>

					<p class="f4">Upasaŋkamitvā Bhagavantaɱ abhivādetvā eka-m-antaɱ aṭṭhāsi.|| ||</p>

					<p class="f4">3. Eka-m-antaɱ ṭhito kho Brahmā Sanaŋkumāro Bhagavato santike imaɱ gāthaɱ abhāsi:|| ||</p>

					      <p class="f4 in2">"Khattiyo seṭṭho jane tasmiɱ ye gottapaṭisārino,||<br />
							vijjā-caraṇa-sampanno so seṭṭho devamānuse" ti.|| ||</p>

					<p class="f4">4. Idam avoca Brahmā Sanaŋkumāro,||<br />
					samanuñño Satthā ahosi.|| ||</p>

					<p class="f4">5. Atha kho Brahmā Sanaŋkumāro samanuñño me Satthā ti Bhagavantaɱ abhivādetvā padakkhiṇaɱ katvā tatth'ev'antara-dhāyī.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.12" href="../../../../backmatter/indexes/sutta/sn/01_sagv/idx_06_brahmasamyutta.htm#p12">Sutta 12</a></h4>

					<h1>Devadatta Suttaɱ</h1>

					<p class="f4"><span class="f3">[<a id="p12.1">12.1</a>][<a href="../../../../dhamma-vinaya/pts/sn/01_sagv/sn01.06.012.rhyc.pts.htm#p12.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Rājagahe viharati Gijjhakūṭe||<br />
					pabbate acira-pakkante Devadatte.|| ||</p>

					<p class="f4">2. Atha kho Brahmā Sahampati abhikkantāya rattiyā abhikkanta-vaṇṇo kevala-kappaɱ Gijjhakūṭaɱ||<br />
					pabbataɱ obhāsetvā yena Bhagavā ten'upasankami.|| ||</p>

					<p class="f4">Upasaŋkamitvā Bhagavantaɱ abhivādetvā eka-m-antaɱ aṭṭhāsi.|| ||</p>

					<p class="f4"><a id="pg154"><span class="f2 g"><b>[154]</b></span></a> 3. Eka-m-antaɱ ṭhito kho Brahmā Sahampati Devadattaɱ ārabbha Bhagavato santike imaɱ gāthaɱ abhāsi:|| ||</p>

					      <p class="f4 in2">"Phalaɱ ve kadaliɱ hanti phalaɱ veḷu phalaɱ nalaɱ||<br />
							Sakkāro kāpurisaɱ hanti gabbho assatariɱ yathā" ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.13" href="../../../../backmatter/indexes/sutta/sn/01_sagv/idx_06_brahmasamyutta.htm#p13">Sutta 13</a></h4>

					<h1>Andhakavinda Suttaɱ</h1>

					<p class="f4"><span class="f3">[<a id="p13.1">13.1</a>][<a href="../../../../dhamma-vinaya/pts/sn/01_sagv/sn01.06.013.rhyc.pts.htm#p13.1">pts</a>][<a href="../../../../dhamma-vinaya/ati/sn/01_sagv/sn01.06.013.olen.ati.htm#p13.1">ati-olen</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Magadhesu viharati Andhakavinde.|| ||</p>

					<p class="f4">2. Tena kho pana samayena Bhagavā ratt'-andhakāra-timisāyaɱ ajjhokāse nisinno hoti.|| ||</p>

					<p class="f4">Devo ca ekam ekaɱ phusāyati.|| ||</p>

					<p class="f4">3. Atha kho Brahmā Sahampati abhikkantāya rattiyā abhikkanta-vaṇṇo kevala-kappaɱ Andhakavindaɱ obhāsetvā yena Bhagavā ten'upasankami.|| ||</p>

					<p class="f4">Upasaŋkamitvā Bhagavantaɱ abhivādetvā eka-m-antaɱ aṭṭhāsi.|| ||</p>

					<p class="f4">4. Eka-m-antaɱ ṭhito kho Brahmā Sahampati Bhagavato santike imā gāthāyo abhāsi:|| ||</p>

					      <p class="f4 in2">"Sevetha pantāni sen'āsanāni||<br />
							careyya saɱojanavippamokkhā,||<br />
							Sa ce ratiɱ nādhigaccheyya tattha||<br />
							saŋghe vase rakkhitatto satīmā.|| ||</p>

					      <p class="f4 in2">Kulā kulaɱ piṇḍikāya caranto||<br />
							indriyagutto nipako satīmā,||<br />
							Sevetha pantāni sen'āsanāni||<br />
							bhayā pamutto abhaye vimutto.|| ||</p>

							<p class="f4">Yattha bheravā siriɱsapā||<br />
							vijju sañcarati thaneti devo,||<br />
							Andhakāratimisāya rattiyā||<br />
							nisīdi tattha bhikkhu vigatalomahaɱso.|| ||</p>

							<p class="f4">Idaɱ hi jātu me diṭṭhaɱ na-y-idaɱ itihītihaɱ,||<br />
							Ekasmiɱ Brahma-cariyasmiɱ sahassaɱ maccuhāyinaɱ.|| ||</p>

							<p class="f4">Bhiyyo pañca-satā sekhā dasā ca dasadhā sataɱ,||<br />
							Sabbe sotasamāpannā atiracchānagāmino,|| ||</p>

							<p class="f4">Athāyaɱ itarā pajā puññabhāgāti me mano,||<br />
							Saŋkhātuɱ no pi Sakkomi musā-vādassa ottape" ti.|| ||</p>

					<p>&nbsp;</p>

					<p class="f4 ctr c">§</p>

					<p><a id="pg155"><span class="f2 g"><b>[155]</b></span></a></p>

					<h4 class="ctr"><a id="sn.1.6.14" href="../../../../backmatter/indexes/sutta/sn/01_sagv/idx_06_brahmasamyutta.htm#p14">Sutta 14</a></h4>

					<h1>Aruṇavatī Suttaɱ</h1>

					<p class="f4"><span class="f3">[<a id="p2.14">2.14</a>][<a href="../../../../dhamma-vinaya/pts/sn/01_sagv/sn01.06.014.rhyc.pts.htm#p14.1">pts</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍiksa ārāme.|| ||</p>

					<p class="f4">2. Tatra kho Bhagavā "bhikkhu" āmantesi.|| ||</p>

					<p class="f4">3. "Bhadante" ti te bhikkhū Bhagavato paccassosuɱ.|| ||</p>

					<p class="f4">4. Bhagavā etad avoca:|| ||</p>

					<p class="f4">5. "Bhūta-pubbaɱ bhikkhave rājā ahosi Aruṇavā nāma.|| ||</p>

					<p class="f4">Rañño kho pana bhikkhave Aruṇavato Aruṇavatī nāma rājadhānī ahosi.|| ||</p>

					<p class="f4">Aruṇavatiɱ kho pana bhikkhave rājadhāniyaɱ Sikhī Bhagavā arahaɱ Sammā-Sam-Buddho upanissāya vihāsi.|| ||</p>

					<p class="f4">6. Sikhissa kho pana bhikkhave Bhagavato arahato Sammā-Sam-Buddhassa Abhibhū-Sambhavaɱ nāma sāvakayugaɱ ahosi aggaɱ bhaddayugaɱ.|| ||</p>

					<p class="f4">7. Atha kho bhikkhave Sikhī Bhagavā arahaɱ Sammā-Sam-Buddho Abhibhuɱ bhikkhuɱ āmantesi:|| ||</p>

					<p class="f4">'Āyāma brāhmaṇa, yena aññataro Brahma-loko ten'upasankamissāma,||<br />
					yāva bhattassa kālo bhavisasa' ti.|| ||</p>

					<p class="f4">8. 'Evaɱ bhante' ti kho bhikkhave Abhibhū bhikkhu Sikhissa Bhagavato arahato Sammā-Sam-Buddhassa paccassosi.|| ||</p>

					<p class="f4">9. Atha kho bhikkhave Sikhī Bhagavā arahaɱ Sammā-Sam-Buddho Abhibhū ca bhikkhu seyyathā pi nāma balavā puriso sammiñjitaɱ vā bāhaɱ pasāreyya pasāritaɱ vā bāhaɱ sammiñjeyya evam eva Aruṇavatiyā rājadhāniyā antara-hitā tasmiɱ Brahma-loke pātu-r-ahesuɱ.|| ||</p>

					<p class="f4">10. Atha kho bhikkhave Sikhī Bhagavā arahaɱ Sammā-Sam-Buddho Abhibhuɱ bhikkhuɱ āmantesi:|| ||</p>

					<p class="f4">'Paṭibhātu taɱ brāhmaṇa brahmuno ca Brahma-parisāya ca brahmapārisajjānañ ca dhammī kathā' ti.|| ||</p>

					<p class="f4">11. 'Evaɱ bhante' ti kho bhikkhave Abhibhū bhikkhu Sikhissa Bhagavato arahato Sammā-Sam-Buddhassa paṭissutvā Brahmānañ ca brahmaparisañ ca brahmapārisajje ca dhammiyā kathāya sandassesi samādapesi samuttejesi sampahaɱsesi.|| ||</p>

					<p class="f4">12. Tatra sudaɱ bhikkhave Brahmā ca Brahma-parisā ca <a id="pg156"><span class="f2 g"><b>[156]</b></span></a> brahmapārisajjā ca ujjhāyanti khīyanti vipācenti:|| ||</p>

					<p class="f4">Acchariyaɱ vata bho abbhūtaɱ vata bho,||<br />
					kathaɱ hi nāma satthari sammukhībhute sāvako dhammaɱ desessatī ti.|| ||</p>

					<p class="f4">13. Atha kho bhikkhave Sikhī Bhagavā arahaɱ Sammā-Sam-Buddho Abhibhuɱ bhikkhuɱ āmantesi:|| ||</p>

					<p class="f4">'Ujjhāyanti kho te brāhmaṇa Brahmā ca Brahma-parisā ca brahmapārisajjā ca.|| ||</p>

					<p class="f4">Acchariyaɱ vata bho abbhūtaɱ vata bho.|| ||</p>

					<p class="f4">Kathaɱ hi nāma satthari sammukhībhute sāvako dhammaɱ desessatī' ti?|| ||</p>

					<p class="f4">'Tena hi tvaɱ brāhmaṇa bhīyosomattāya Brahmānañ ca brahmaparisañ ca brahmapārisajje ca saɱvejehī' ti.|| ||</p>

					<p class="f4">14. 'Evaɱ bhante' ti kho bhikkhave Abhibhū bhikkhu Sikhissa Bhagavato arahato Sammā-Sam-Buddhassa paṭissutvā dissamānena pi kāyena dhammaɱ desesi.|| ||</p>

					<p class="f4">Adissamānena pi kāyena dhammaɱ dasesi.|| ||</p>

					<p class="f4">Dissamānena pi heṭṭhimena upaḍḍhakāyena adissamānena pi uparimena upaḍḍhakāyena dhammaɱ desesi.|| ||</p>

					<p class="f4">Dissamānena pi uparimena upaḍḍhakāyena adissamānena pi heṭṭhimena upaḍḍhakāyena dhammaɱ desesi.|| ||</p>

					<p class="f4">15. Tatra sudaɱ bhikkhave Brahmā ca Brahma-parisā ca brahmapārisajjā ca acchariyabbhūtacittajātā ahesuɱ:|| ||</p>

					<p class="f4">'Acchariyaɱ vata bho||<br />
					abbhutaɱ vata bho,||<br />
					samaṇassa mahiddhikatā mah-ā-nubhāvatā' ti.|| ||</p>

					<p class="f4">16. Atha kho bhikkhave Abhibhū bhikkhu Sikhiɱ Bhagavantaɱ arahantaɱ Sammā-Sam-Buddhaɱ etad avoca:|| ||</p>

					<p class="f4">'Abhijānāmi khvāhaɱ bhante bhikkhu-Saŋghassa majjhe eva-rūpaɱ vācaɱ bhāsitā:|| ||</p>

					<p class="f4">"Pahomi khvāhaɱ āvuso Brahma-loke ṭhito sahassī-loka-dhātuɱ sarena viññāpetun" ti.|| ||</p>

					<p class="f4">17. 'Etassa brāhmaṇa kālo etassa brāhmaṇa kālo yaɱ tvaɱ brāhmaṇa Brahma-loke ṭhito sahassī-loka-dhātuɱ sarena viññāpeyyāsi' ti.|| ||</p>

					<p class="f4">18. 'Evaɱ bhante' ti kho bhikkhave Abhibhu bhikkhu Sikhissa Bhagavato arahato Sammā-Sam-Buddhassa paṭissutvā Brahma-loke ṭhito imā gāthāyo abhāsi:||| ||</p>

					      <p class="f4 in2">'Ārabhatha ni-k-khamatha yuñjatha Buddhasāsane,||<br />
							Dhunātha maccuno senaɱ naḷāgāraɱva kuñjaro.||<br />
							<a id="pg157"><span class="f2 g"><b>[157]</b></span></a> Yo imasmiɱ Dhamma-Vinaye appamatto vihessati||<br />
							Pahāya jāti-saɱsāraɱ dukkhass'antaɱ karissatī' ti.|| ||</p>

					<p class="f4">19. Atha kho bhikkhave Sikhī ca Bhagavā arahaɱ Sammā-Sam-Buddho Abhibhū ca bhikkhu Brahmānañ ca brahmaparisañ ca brahmapārisajje ca saɱvechetvā seyyathā pi nāma balavā puriso sammiñjitaɱ vā bāhaɱ pasāreyya pasāritaɱ vā bāhaɱ sammiñjeyya evam eva tasmiɱ Brahma-loke antara-hitā aruṇavatiyā rājadhāniyā pātu-r-ahesuɱ.|| ||</p>

					<p class="f4">20. Atha kho bhikkhave Sikhī Bhagavā arahaɱ Sammā-Sam-Buddho bhikkhū āmantesi:|| ||</p>

					<p class="f4">'Assuttha no tumhe bhikkhave Abhibhussa bhikkhuno Brahma-loke ṭhitassa gāthāyo bhāsa-mānassā' ti.|| ||</p>

					<p class="f4">21. 'Assumha kho mayaɱ bhante Abhibhussa bhikkhuno Brahma-loke ṭhitassa gāthāyo bhāsa-mānassā' ti.|| ||</p>

					<p class="f4">22. 'Yathā kathaɱ pana tumhe bhikkhave assuttha Abhibhussa bhikkhuno brahmalāke ṭhitassa gāthāyo bhāsa-mānassā' ti.|| ||</p>

					<p class="f4">23. 'Evaɱ kho mayaɱ bhante assumha Abhibhūssa bhikkhuno Brahma-loke ṭhitassa gāthāyo bhāsa-mānassa.|| ||</p>

					      <p class="f4 in2">"Ārabhatha ni-k-khamatha yuñjatha Buddhasāsane,||<br />
							Dhunātha maccuno senaɱ naḷāgāraɱva kuñjaro.||<br />
							Yo imasmiɱ Dhamma-Vinaye appamatto vihessati,||<br />
							Pahāya jāti-saɱsāraɱ dukkhass'antaɱ karissatī" ti.|| ||</p>

					<p class="f4">24. Evaɱ eva kho mayaɱ bhante assumha Abhibhūssa bhikkhuno,||<br />
					Brahma-loke ṭhitassa gāthāyo bhāsa-mānassā' ti.|| ||</p>

					<p class="f4">25. 'Sādhu sādhu bhikkhave.|| ||</p>

					<p class="f4">Sādhu kho tumhe bhikkhave assuttha Abhibhussa bhikkhuno Brahma-loke ṭhitassa gāthāyo bhāsa-mānassāti.'"|| ||</p>

					<p class="f4">26. Idam avoca Bhagavā attamanā te bhikkhū Bhagavato bhāsitaɱ abhinandun.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<h4 class="ctr"><a id="sn.1.6.15" href="../../../../backmatter/indexes/sutta/sn/01_sagv/idx_06_brahmasamyutta.htm#p15">Sutta 15</a></h4>

					<h1>Parinibbāṇa Suttaɱ</h1>

					<p class="f4"><span class="f3">[<a id="p15.1">15.1</a>][<a href="../../../../dhamma-vinaya/pts/sn/01_sagv/sn01.06.015.rhyc.pts.htm#p15.1">pts</a>][<a href="../../../../dhamma-vinaya/ati/sn/01_sagv/sn01.06.015.than.ati.htm#p15.1">than</a>]</span> Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Kusinārāyaɱ viharati Upavattane Mallānaɱ sālavane antarena yamakasālānaɱ parinibbāṇasamaye.|| ||</p>

					<p class="f4">2. Atha kho Bhagavā bhikkhū āmantesi:|| ||</p>

					<p class="f4">"Handa dāni <a id="pg158"><span class="f2 g"><b>[158]</b></span></a> bhikkhave āmantayāmi vo.|| ||</p>

					<p class="f4">Appamādena sampādethā vayadhammā sankhārā" ti.|| ||</p>

					<p class="f4">Ayaɱ Tathāgatassa pacchimā vācā.|| ||</p>

					<p class="f4">3. Atha kho Bhagavā paṭhamaɱ-jhānaɱ samāpajji.|| ||</p>

					<p class="f4">Paṭhamajhānā vuṭṭha-hitvā dutiyaɱ jhānaɱ samāpajji.|| ||</p>

					<p class="f4">Dutiyajhānā vuṭṭha-hitvā tatiyaɱ jhānaɱ samāpajji.|| ||</p>

					<p class="f4">Tatiyajhānā vuṭṭha-hitvā catutthaɱ jhānaɱ samāpajji.|| ||</p>

					<p class="f4">Catutthajhānā vuṭṭha-hitvā Ākāsanañ-c'āyatanaɱ samāpajji.|| ||</p>

					<p class="f4">Ākāsānañ-c'āyatanā vuṭṭha-hitvā Viññāṇañ-c'āyatanaɱ samāpajji.|| ||</p>

					<p class="f4">Viññāṇañ-c'āyatanā vuṭṭha-hitvā Ākiñcaññ'āyatanaɱ samāpajji.|| ||</p>

					<p class="f4">Ākiñcaññ'āyatanā vuṭṭha-hitvā N'eva-saññā-nā-saññ'āyatanaɱ samāpajji.|| ||</p>

					<p class="f4">N'evasaññānāsaññāyatanā vuṭṭha-hitvā saññā-vedayita-nirodhaɱ samāpajji.|| ||</p>

					<p class="f4">4. Saññāvedayita-nirodhā vuṭṭha-hitvā N'eva-saññā-nā-saññ'āyatanaɱ samāpajji.|| ||</p>

					<p class="f4">N'evasaññānāsaññāyatanā vuṭṭha-hitvā Ākiñcaññ'āyatanaɱ samapajji.|| ||</p>

					<p class="f4">Ākiñcaññ'āyatanā vuṭṭha-hitvā Viññāṇañ-c'āyatanaɱ samāpajji.|| ||</p>

					<p class="f4">Viññāṇañ-c'āyatanā vuṭṭha-hitvā Ākāsanañ-c'āyatanaɱ samāpajji.|| ||</p>

					<p class="f4">Ākāsānañ-c'āyatanā vuṭṭha-hitvā catutthaɱ-jhānaɱ samāpajji.|| ||</p>

					<p class="f4">Catutthajjhānā vuṭṭha-hitvā tatiyaɱ-jhānaɱ samāpajji.|| ||</p>

					<p class="f4">Tatiyajjhānā vuṭṭha-hitvā dutiyaɱ-jhānaɱ samāpajji.|| ||</p>

					<p class="f4">Dutiyajjhānā vuṭṭha-hitvā paṭhamaɱ-jhānaɱ samāpajji,|| ||</p>

					<p class="f4">Paṭhamajjhānā vuṭṭha-hitvā dutiyaɱ-jhānaɱ samāpajji.|| ||</p>

					<p class="f4">Dutiyajjhānā vuṭṭha-hitvā tatiyaɱ-jhānaɱ samāpajji.|| ||</p>

					<p class="f4">Tatiyajjhānā vuṭṭha-hitvā catutthaɱ-jhānaɱ samāpajji.|| ||</p>

					<p class="f4">Catutthajjhānā vuṭṭha-hitvā samanantarā Bhagavā parinibbāyi.|| ||</p>

					<p class="f4">5. Parinibbute Bhagavati saha parinibbāṇā Brahmā Sahampati imaɱ gāthaɱ abhāsi:|| ||</p>

					      <p class="f4 in2">"Sabbe va nikkhipissanti bhūtā loke samussayaɱ,||<br />
							Yathā etādiso Satthā loke appaṭipuggalo,||<br />
							Tathāgato balappatto sambuddho parinibbuto" ti.|| ||</p>

					<p class="f4">6. Parinibbute Bhagavati saha parinibbāṇā Sakko devānaɱ indo imaɱ gāthaɱ abhāsi:|| ||</p>

					      <p class="f4 in2">"Aniccā vata sankhārā uppādavayadhammino,||<br />
							Uppajjitvā nirujjhanti tesaɱ vūpasamo sukho" ti.|| ||</p>

					<p class="f4">7. Parinibbute Bhagavati saha parinibbāṇā āyasmā Ānando imaɱ gāthaɱ abhāsi:|| ||</p>

					      <p class="f4 in2">"Tadā'si yaɱ bhiɱsanakaɱ tadā'si lomahaɱsanaɱ,||<br />
							Sabbākāravarūpete sambuddhe parinibbute" ti.|| ||</p>

					<p class="f4"><a id="pg159"><span class="f2 g"><b>[159]</b></span></a> 7. Parinibbute Bhagavati saha parinibbāṇā āyasmā Anuruddho imā gāthāyo abhāsi:|| ||</p>

					      <p class="f4 in2">"Nāhu assāsapassāso ṭhita-cittassa tādino,||<br />
							Anejo santim ārabbha cakkhumā parinibbuto||<br />
							Asallīnena cittena vedanaɱ ajjhavāsayi,||<br />
							Pajjotass'eva nibbāṇaɱ vimokkho cetaso ahū" ti.</p>

</div>

<p>&nbsp;</p>

<hr />

<p class="fine ctr c"><b>Contact:</b><br />
<img src="../../../../resources/images/contact.email.jpg" width="178" height="24" alt="E-mail" /><br />
<a href="../../../../frontmatter/004_copyright.htm">Copyright Statement</a></p>

</body>
</html>