<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Dīgha Nikāya, Sutta 5, Kutadanta Suttaɱ. A sutta in which the Very Reverend Sir Goldstick Sharp-tooth, lord of the manor of Khanumata, — very keen on being sure that his 'soul' should be as comfortable in the next world as he was, now, in this, makes up his mind to secure that most desirable end by the murder of a number of his fellow creatures, in honour of a god, by celebrating a sacrifice. In order to make certain that not one of the technical detail should be done wrong, the intending sacrificer goes to the Samaṇa Gotama for advice about the modes of the ritual to be performed. The Buddha's answer is to tell him a wonderful legend of a King Wide-realm, and of the sacrifice he offered — truly the most extraordinary sacrifice imaginable." />
<title>DN 5: Kūṭa-Danta Suttaɱ</title>
</head>

<body>

<p class="ctr"><img src="../../../resources/images/dighapage.jpg" alt="Dīgha Nikāya" width="576" height="42"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Dīgha Nikāya</h4>

					<h4 class="ctr"><a href="../../../backmatter/indexes/sutta/dn/idx_digha_nikaya.htm#p5">Sutta 5</a></h4>

					<h1>Kūṭa-Danta Suttaɱ</h1>

					<p class="ctr f1">Adapted from the digital version of the <b>Sri Lanka Buddha Jayanti Tripitaka Series</b></p>

					<p>&nbsp;</p>

					<hr />

					<p>&nbsp;</p>

					<p class="f4"><span class="f3">[<a id="p1">1</a>][<a href="../../../dhamma-vinaya/pts/dn/dn.05.rhyt.pts.htm#p1">pts</a>]</span> Evaɱ me sutaɱ.|| ||</p>

					<p class="f4">Ekaɱ samayaɱ Bhagavā Magadhesu cārikaɱ cara-māno mahatā bhikkhu-saŋghena saddhiɱ pañca-mattehi bhikkhu-satehi,||<br />
					yena khāṇumataɱ nāma magadhānaɱ brāhmaṇa-gāmo tad avasari.|| ||</p>

					<p class="f4">Tatra sudaɱ Bhagavā khāṇumate viharati Ambalaṭṭhikāyaɱ.|| ||</p>

					<p class="f4">Tena kho pana samayena kūṭa-danto brāhmaṇo khāṇumataɱ ajjhāvasati sattussadaɱ satiṇakaṭṭhodakaɱ sadhaññaɱ rāja-bhoggaɱ raññā māgadhena seniyena bimbisārena dinnaɱ rājadāyaɱ brahmadeyyaɱ.|| ||</p>

					<p class="f4">Tena kho pana samayena kūṭa-dantassa brāhmaṇassa mahāyañño upakkhaṭo hoti.|| ||</p>

					<p class="f4">Satta ca usabha-satāni satta ca vacchatara-satāni satta ca vacchatarī-satāni satta ca aja-satāni satta ca urabbha-satāni thūnūpanītāni honti yaññ'atthāya.|| ||</p>

					<p class="f4">Assosuɱ kho khāṇumatakā brāhmaṇa-gahapatikā: "samaṇo khalu bho Gotamo Sakya-putto Sakya-kulā pabba-jito Magadhesu cārikaɱ cara-māno mahatā bhikkhu-saŋghena saddhiɱ pañca-mattehi bhikkhu-satehi khāṇumataɱ anuppatto khāṇumate viharati Ambalaṭṭhikāyaɱ.|| ||</p>

					<p class="f4">'Taɱ kho pana bhavantaɱ Gotamaɱ evaɱ kalyāṇo kitti-saddo abbhu-g-gato':|| ||</p>

					<p class="f4">Iti pi so Bhagavā arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā' ti.|| ||</p>

					<p class="f4"><a id="pg128"><span class="f2 g"><b>[128]</b></span></a> So imaɱ lokaɱ sa-devakaɱ sa-Mārakaɱ sa-brahmakaɱ sa-s-samaṇa-brāhmaṇiɱ pajaɱ sa-deva-manussaɱ sayaɱ abhiññā sacchi-katvā pavedeti.|| ||</p>

					<p class="f4">So dhammaɱ deseti ādi kalyāṇaɱ majjhe kalyāṇaɱ pariyosāna-kalyāṇaɱ sātthaɱ savyañ janaɱ kevala-paripuṇṇaɱ parisuddhaɱ Brahma-cariyaɱ pakāseti.|| ||</p>

					<p class="f4">Sādhu kho pana tathā-rūpānaɱ arahataɱ dassanaɱ hotī" ti.|| ||</p>

					<p class="f4">Atha kho khāṇumatakā brāhmaṇa-gahapatikā khāṇumataɱ ni-k-khamitvā Saŋghasaŋghī gaṇībhūtā yena Ambalaṭṭhikā ten'upasankamanti.|| ||</p>

					<p class="f4">3. Tena kho pana samayena kūṭa-danto brāhmaṇo uparipāsāde divāseyyaɱ upagato hoti.|| ||</p>

					<p class="f4">Addasā kho kūṭa-danto brāhmaṇo khāṇumatake brāhmaṇa-gahapatike khāṇumatā ni-k-khamitvā Saŋghasaŋghī gaṇībhūte yena Ambalaṭṭhikā ten'upasankamante.|| ||</p>

					<p class="f4">Disvā khattaɱ āmantesi:|| ||</p>

					<p class="f4">"Kin nu kho bho khatte khāṇumatakā brāhmaṇa-gahapatikā khāṇumatā ni-k-khamitvā Saŋghasaŋghī gaṇībhūtā yena Ambalaṭṭhikā ten'upasaŋkhamantī" ti?|| ||</p>

					<p class="f4">"Atthi kho bho Samaṇo Gotamo Sakya-putto Sakya-kulā pabba-jito Magadhesu cārikaɱ cara-māno mahatā bhikkhu-saŋghena saddhiɱ pañca-mattehi bhikkhu-satehi khāṇumataɱ anuppatto khāṇumate viharati Ambalaṭṭhikāyaɱ.|| ||</p>

					<p class="f4">Taɱ kho pana bhavantaɱ Gotamaɱ evaɱ kalyāṇo kitti-saddo abbhu-g-gato:|| ||</p>

					<p class="f4">Iti pi so Bhagavā arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā" ti.|| ||</p>

					<p class="f4">4. Atha kho kūṭa-dantassa brāhmaṇassa etad ahosi:|| ||</p>

					<p class="f4">"Sutaɱ kho pana me taɱ:|| ||</p>

					<p class="f4">Samaṇo Gotamo tividhaɱ yañña-sampadaɱ soḷasaparikkhāraɱ jānātī ti.|| ||</p>

					<p class="f4">Na kho pan'āhaɱ jānāmi tividhaɱ yañña-sampadaɱ soḷasaparikkhāraɱ.|| ||</p>

					<p class="f4">Icchāmi c'āhaɱ mahāyaññaɱ yajituɱ.|| ||</p>

					<p class="f4">Yan nūnāhaɱ <a id="pg129"><span class="f2 g"><b>[129]</b></span></a> samaṇaɱ Gotamaɱ upasankamitvā tividhaɱ yañña-sampadaɱ soḷasaparikkhāraɱ puccheyyan" ti.|| ||</p>

					<p class="f4">Atha kho kūṭa-danto brāhmaṇo khattaɱ āmantesi "tena hi bho khatte yena khāṇumatakā brāhmaṇa-gahapatikā ten'upasankama.|| ||</p>

					<p class="f4">Upasaŋkamitvā khāṇumatake brāhmaṇa-gahapatike evaɱ vadehi:|| ||</p>

					<p class="f4">"Kūṭadanto bho brāhmaṇo evam āha:||<br />
					āgamentu kira bhavanto.|| ||</p>

					<p class="f4">Kūṭadanto pi brāhmaṇo samaṇaɱ Gotamaɱ dassanāya upasankamissatī" ti.|| ||</p>

					<p class="f4">'Evaɱ bho' ti kho so khattā kūṭa-dantassa brāhmaṇassa paṭissutvā yena khāṇumatakā brāhmaṇa-gahapatikā ten'upasankami.|| ||</p>

					<p class="f4">Upasaŋkamitvā khāṇumatake brāhmaṇa-gahapatike etad avoca "kūṭa-danto bho brāhmaṇo evam āha:||<br />
					āgamentu kira bhonto.|| ||</p>

					<p class="f4">Kūṭadanto pi brāhmaṇo samaṇaɱ Gotamaɱ dassanāya upasankamissatī' ti.|| ||</p>

					<p class="f4">5. Tena kho pana samayena anekāni brāhmaṇasatāni khāṇumate paṭivasanti:|| ||</p>

					<p class="f4">'Kūṭadantassa brāhmaṇassa mahāyaññaɱ anubhavissāmā' ti.|| ||</p>

					<p class="f4">Assosuɱ kho te brāhmaṇā 'kūṭa-danto kira brāhmaṇo samaṇaɱ Gotamaɱ dassanāya upasankamissatī' ti.|| ||</p>

					<p class="f4">Atha kho te brāhmaṇā yena kūṭa-danto brāhmaṇo ten'upasankamiɱsu.|| ||</p>

					<p class="f4">Upasaŋkamitvā kūṭa-dantaɱ brāhmaṇaɱ etad avocuɱ 'saccaɱ kira bhavaɱ kūṭa-danto samaṇaɱ Gotamaɱ dassanāya upasankamissatī?' ti.|| ||</p>

					<p class="f4">"Evaɱ kho me bho hoti: aham pi samaṇaɱ Gotamaɱ dassanāya upasankamissāmī" ti.|| ||</p>

					<p class="f4">6. "Mā bhavaɱ kūṭa-danto samaṇaɱ Gotamaɱ dassanāya upasankami na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Sace bhavaɱ kūṭa-danto samaṇaɱ Gotamaɱ dassanāya upasankamissati bhoto kūṭa-dantassa yaso hāyissati.|| ||</p>

					<p class="f4">Samaṇassa Gotamassa yaso abhivaḍḍhi'ssati.|| ||</p>

					<p class="f4">Yampi bhoto kūṭa-dantassa yaso hāyissati samaṇassasa Gotamassa yaso abhivaḍḍhi'ssati,||<br />
					imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ,||<br />
					samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4"><a id="pg130"><span class="f2 g"><b>[130]</b></span></a> Bhavaɱ hi kūṭa-danto ubhato mātito ca pītito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena.|| ||</p>

					<p class="f4">Yampi bhavaɱ kūṭa-danto ubhato sujāto mātito ca pitito ca saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena,||<br />
					imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4">Bhavaɱ hi kūṭa-danto aḍḍho maha-d-dhano mahā-bhogo.|| ||</p>

					<p class="f4">Yampi bhavaɱ kūṭa-danto aḍḍho maha-d-dhano mahā-bhogo.|| ||</p>

					<p class="f4">Imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4">Bhavaɱ hi kūṭa-danto ajjhāyako manta-dharo tinnaɱ vedānaɱ pāragū sanighaṇḍukeṭubhānaɱ sākkhara-p-pabhe-dānaɱ itihāsa pañca-mānaɱ,||<br />
					padako veyyā-karaṇo lokāyatamahā-purisa-lakkhaṇesu anavayo.|| ||</p>

					<p class="f4">Yampi bhavaɱ kūṭa-danto ajjhāyako manta-dharo tinnaɱ vedānaɱ pāragū sanighaṇḍukeṭubhānaɱ sākkhara-p-pabhe-dānaɱ iti hāsa-pañca-mānaɱ,||<br />
					padako veyyā-karaṇo lokāyatamahā-purisa-lakkhaṇesu anavayo.|| ||</p>

					<p class="f4">Imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4">Bhavaɱ hi kūṭa-danto abhirūpo dassanīyo pāsādiko paramāya vaṇṇa-pokkha-ratāya samannāgato,||<br />
					brahmavaṇṇi brahmavaccasī akkhuddāvakāso dassanāya.|| ||</p>

					<p class="f4">Yampi bhavaɱ kūṭa-danto abhirūpo dassanīyo pāsādiko paramāya vaṇṇa-pokkha-ratāya samannāgato,||<br />
					brahmavaṇṇī brahmavaccasī akkhuddāvakāso dassanāya,||<br />
					imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4">Bhavaɱ hi kūṭa-danto sīlavā hoti vuddhasīlī vuddhasīlena samannāgato.|| ||</p>

					<p class="f4">Yampi bhavaɱ kūṭa-danto sīlavā hoti vuddhasīlī vuddhasīlena samannāgato,||<br />
					imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4">Bhavaɱ hi kūṭa-danto kalyāṇa-vāco kalyāṇa-vākkaraṇo poriyā vācāya samannāgato vissaṭṭhāya anelagalāya atthassa viññāpatiyā.|| ||</p>

					<p class="f4">Yampi bhavaɱ kūṭa-danto kalyāṇa-vāco kalyāṇa-vākkaraṇo poriyā vācāya samannāgato vissaṭṭhāya anelagalāya atthassa viññāpaniyā,||<br />
					imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4">Bhavaɱ hi kūṭa-danto bahunnaɱ ācariya-pācariyo.|| ||</p>

					<p class="f4">Tīṇi māṇavakasatāni mante vāceti.|| ||</p>

					<p class="f4">Bahū kho pana nānādisā nānājanapadā māṇavakā āga-c-chanti bhoto kūṭa-dantassa santike mantatthikā mante adhiyitukāmā.|| ||</p>

					<p class="f4">Yampi bhavaɱ kūṭa-danto bahunnaɱ ācariya-pācariyo.|| ||</p>

					<p class="f4">Tīṇi māṇavakasatāni mante vāceti.|| ||</p>

					<p class="f4">Bahū kho pana nānādisā nānājanapadā māṇavakā āga-c-chanti bhoto kūṭa-dantassa santike mantatthikā mante adhiyitukāmā,||<br />
					imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4">Bhavaɱ hi kūṭa-danto jiṇṇo vuddho mahallako addhagato vayo anuppatto.|| ||</p>

					<p class="f4">Samaṇo Gotamo taruṇo c'eva taruṇapabba-jito ca.|| ||</p>

					<p class="f4">Yampi bhavaɱ kuṭadanto jiṇṇo vuddho mahallako addhagato vayo anuppatto.|| ||</p>

					<p class="f4">Samaṇo Gotamo taruṇo c'eva taruṇapabba-jito ca,||<br />
					imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4">Bhavaɱ hi kūṭa-danto rañño Māgadhassa seniyassa bimbisārassa sakkato garukato mānito pūjito apacito.|| ||</p>

					<p class="f4">Yampi bhavaɱ kūṭa-danto rañño Māgadhassa seniyassa bimbisārassa sakkato garukato mānito pūjito apacito,||<br />
					imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4">Bhavaɱ hi kūṭa-danto brāhmaṇassa pokkhara-sātissa sakkato garukato mānito pūjito apacito.|| ||</p>

					<p class="f4">Yampi bhavaɱ kūṭa-danto brāhmaṇassa pokkhara-sātissa sakkato garukato mānito pūjito apacito,||<br />
					imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamituɱ.|| ||</p>

					<p class="f4"><a id="pg131"><span class="f2 g"><b>[131]</b></span></a> Bhavaɱ hi kūṭa-danto khāṇumataɱ ajjhāvasati sattussadaɱ satiṇakaṭṭhodakaɱ sadhaññaɱ rāja-bhoggaɱ raññā māgadhena seniyena bimbisārena dinnaɱ rājadāyaɱ brahmadeyyaɱ.|| ||</p>

					<p class="f4">Yampi bhavaɱ kūṭa-danto khāṇumataɱ ajjhāvasati sattussadaɱ satiṇakaṭṭhodakaɱ sadhaññaɱ rāja-bhoggaɱ raññā māgadhena seniyena bimbisārena dinnaɱ rājadāyaɱ brahmadeyyaɱ.|| ||</p>

					<p class="f4">Imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ kūṭa-dantaɱ dassanāya upasankamitunti.|| ||</p>

					<p class="f4">7. Evaɱ vutte kūṭa-danto brāhmaṇo te brāhmaṇe etad avoca:|| ||</p>

					<p class="f4">"Tena hi bho mamaɱ pi suṇātha yathā mayam'eva arahāma taɱ bhavantaɱ Gotamaɱ dassanāya upasankamituɱ,||<br />
					natv'eva arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">"Samaṇo khalu bho Gotamo ubhato sujāto mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena.|| ||</p>

					<p class="f4">Yampi kho Samaṇo Gotamo ubhato sujāto mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo mahantaɱ ñāti-Saŋghaɱ ohāya pabba-jito.|| ||</p>

					<p class="f4">Yampi bho Samaṇo Gotamo mahantaɱ ñāti-Saŋghaɱ ohāya pabba-jito.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo pahūtaɱ hirañña-suvaṇṇaɱ ohāya pabba-jito bhūmigatañ ca vehāsaṭṭhañca.|| ||</p>

					<p class="f4">Yampi bho Samaṇo Gotamo pahūtaɱ hirañña-suvaṇṇaɱ ohāya pabba-jito bhūmigatañ ca vehāsaṭṭhañca.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo daharo'va samāno yuvā susukā'akeso bhadrena yobbanena samannāgato paṭhamena vayasā agārasmā anagāriyaɱ pabba-jito.|| ||</p>

					<p class="f4">Yampi bho Samaṇo Gotamo daharo'va samāno yuvā susukā'akeso bhadrena yobbanena samannāgato paṭhamena vayasā agārasmā anagāriyaɱ pabba-jito.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo akāmakānaɱ mātā-pitunnaɱ assumukhānaɱ rudantānaɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabba-jito.|| ||</p>

					<p class="f4">Yampi bho Samaṇo Gotamo akāmakānaɱ mātā-pitunnaɱ assumukhānaɱ rudantānaɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabba-jito.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo abhirūpo dassanīyo pāsādiko paramāya vaṇṇa-pokkha-ratāya samannāgato brahmavaṇṇī brahmavaccasī akkhuddāvakāso <a id="pg132"><span class="f2 g"><b>[132]</b></span></a> dassanāya.|| ||</p>

					<p class="f4">Yampi bho Samaṇo Gotamo abhirūpo dassanīyo pāsādiko paramāya vaṇṇa-pokkha-ratāya samannāgato brahmavaṇṇī brahmavaccasī akkhuddāvakāso dassanāya.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho Mayameva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo sīlavā ariyasīlī kusalasīlī kusalasīlena samannāgato.|| ||</p>

					<p class="f4">Yampi bho Samaṇo Gotamo sīlavā ariyasīli kusalasīlena samannāgato.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo kalyāṇa-vāco kalyāṇa-vākkaraṇo poriyā vācāya samannāgato vissaṭṭhāya anelagalāya atthassa viññāpaniyā.|| ||</p>

					<p class="f4">Yampi bho Samaṇo Gotamo kalyāṇa-vāco kalyāṇa-vākkaraṇo poriyā vācāya samannāgato vissaṭṭhāya anelagalāya atthassa viññāpaniyā,||<br />
					imināpaŋgena na arahati bhavaɱ kūṭa-danto samaṇaɱ Gotamaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo bahunnaɱ ācariya-pācariyo.|| ||</p>

					<p class="f4">Yampi bho Samaṇo Gotamo bahunnaɱ ācariya-pācariyo.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo kammavādī kiriyavādī apāpapurekkhāro brahmaññāya pajāya.|| ||</p>

					<p class="f4">Yampi bho Samaṇo Gotamo kammavādī kiriyavādī apāpapurekkhāro brahmaññāya pajāya.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo uccākulā pabba-jito asambhinnakhattiyakulā.|| ||</p>

					<p class="f4">Yampi bho Samaṇo Gotamo uccākulā pabba-jito asambhinnakhattiyakulā.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo aḍḍhā kulā pabba-jito maha-d-dhanā mahā-bhogā.|| ||</p>

					<p class="f4">Yampi bho Samaṇo Gotamo aḍḍhā kulā pabba-jito maha-d-dhanā mahā-bhogā.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇaɱ khalu bho Gotamaɱ tiroraṭṭhā tirojanapadā sampucchituɱ āga-c-chanti.|| ||</p>

					<p class="f4">Yampi bho samaṇaɱ Gotamaɱ tiroraṭṭhā tirojanapadā sampucchituɱ āga-c-chanti.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇaɱ khalu bho Gotamaɱ anekāni devatāsahassāni pāṇehi saraṇaɱ gatāni.|| ||</p>

					<p class="f4">Yampi bho samaṇaɱ Gotamaɱ anekāni devatāsahassāni pāṇehi saraṇaɱ gatāni.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇaɱ khalu bho Gotamaɱ evaɱ kalyāṇo kitti-saddo abbhu-g-gato 'Iti pi so Bhagavā arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā' ti.|| ||</p>

					<p class="f4">Yampi bho samaṇaɱ Gotamaɱ evaɱ kalyāṇo kitti-saddo abbhu-g-gato 'Iti pi so Bhagavā arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā' ti.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo dvattiɱsamahā-purisa-lakkhaṇehi samannāgato.|| ||</p>

					<p class="f4">Yampi bho Samaṇo Gotamo dvattiɱsamahā-purisa-lakkhaṇehi samannāgato.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo ehisāgatavādī sakhilo sammodako abbhākuṭiko uttānamukho pubbabhāsī.|| ||</p>

					<p class="f4">Yampi bho Samaṇo Gotamo ehisāgatavādi sakhilo sammodako abbhākuṭiko uttānamukho pubbabhāsī.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo catunnaɱ parisānaɱ sakkato garukato mānito pūjito apacito.|| ||</p>

					<p class="f4">Yampi bho Samaṇo Gotamo catunnaɱ parisānaɱ sakkato garukato mānito pūjito apacito.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇe khalu bho gotame bahū devā ca manussā ca abhi-p-pasannā.|| ||</p>

					<p class="f4">Yampi bho samaṇe gotame bahū devā ca manussā ca abhi-p-pasannā.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo yasmiɱ gāme vā nigame vā paṭivasatī,||<br />
					na tasmiɱ gāme vā nigame vā amanussā manusse viheṭhenti.|| ||</p>

					<p class="f4">Yampi bho Samaṇo Gotamo yasmiɱ gāme vā nigame vā paṭivasati,||<br />
					na tasmiɱ gāme vā nigame vā amanussā manusse viheṭhenti.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo saŋghī gaṇī gaṇācariyo puthutitthakarānaɱ aggam akkhāyati.|| ||</p>

					<p class="f4">Yathā kho pana bho ekesaɱ samaṇa-brāhmaṇānaɱ yathā vā tathā vā yaso samudāga-c-chati,||<br />
					na hevaɱ samaṇassa Gotamassa yaso samudāgato.|| ||</p>

					<p class="f4">Atha kho anuttarāya vijjā-caraṇasampadāya samaṇassa Gotamassa yaso samudāgato.|| ||</p>

					<p class="f4">Yampi bho Samaṇo Gotamo saŋghī gaṇi gaṇācariyo puthutitthakarānaɱ aggam akkhāyati.|| ||</p>

					<p class="f4">Yathā kho pana bho ekesaɱ samaṇa-brāhmaṇānaɱ yathā vā tathā vā yaso samudāga-c-chati,||<br />
					na hevaɱ samaṇassa Gotamassa yaso samudāgato.|| ||</p>

					<p class="f4">Atha kho anuttarāya vijjā-caraṇasampadāya samaṇassa Gotamassa yaso samudāgato.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Samaṇaɱ khalu bho Gotamaɱ rājā Māgadho seniyo Bimbisāro saputto sabhariyo <a id="pg133"><span class="f2 g"><b>[133]</b></span></a> sapariso sāmacco pāṇehi saraṇaɱ gato.|| ||</p>

					<p class="f4">Samaṇaɱ khalu bho Gotamaɱ rājā Pasenadi kosalo saputto sabhariyo sapariso sāmacco pāṇehi saraṇaɱ gato.|| ||</p>

					<p class="f4">Samaṇaɱ khalu bho Gotamaɱ brāhmaṇo pokkharasātī saputto sabhariyo sapariso sāmacco pāṇehi saraṇaɱ gato.|| ||</p>

					<p class="f4">Samaṇo khalu bho Gotamo rañño Māgadhassa seniyassa bimbisārassa sakkato garukato mānito pūjito apacito.|| ||</p>

					<p class="f4">Samaṇo khalu bho Gotamo rañño Pasenadissa Kosalassa sakkato garukato mānito pūjito apacito.|| ||</p>

					<p class="f4">Samaṇo khalu bho Gotamo brāhmaṇassa pokkhara-sātissa sakkato garukato mānito pūjito apacito.|| ||</p>

					<p class="f4">Samaṇo khalu bho Gotamo khāṇumataɱ anuppatto,||<br />
					khāṇumate viharati Ambalaṭṭhikāyaɱ.|| ||</p>

					<p class="f4">Ye kho pana keci samaṇā vā brāhmaṇā vā amhākaɱ gāmakkhettaɱ āga-c-chanti,||<br />
					atithī no te honti.|| ||</p>

					<p class="f4">Atithī kho panamhehi sakkātabbā garukātabbā mānetabbā pūjetabbā apacetabbā.|| ||</p>

					<p class="f4">Yampi bho Samaṇo Gotamo khāṇumataɱ anuppatto khāṇumate viharati Ambalaṭṭhikāyaɱ.|| ||</p>

					<p class="f4">Atithamhākaɱ Samaṇo Gotamo,||<br />
					atithi kho panamhehi sakkātabbo garukātabbo mānetabbo pūjetabbo apacetabbo.|| ||</p>

					<p class="f4">Imināpaŋgena nārahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.|| ||</p>

					<p class="f4">Ettake kho ahaɱ bho tassa bhoto Gotamassa vaṇṇe pariyāpuṇāmi.|| ||</p>

					<p class="f4">No ca kho so bhavaɱ Gotamo ettakavaṇṇo.|| ||</p>

					<p class="f4">Aparimāṇavaṇṇo hi so bhavaɱ Gotamo' ti.|| ||</p>

					<p class="f4">8. Evaɱ vutte te brāhmaṇā kūṭa-dantaɱ brāhmaṇaɱ etad avocuɱ: "yathā kho bhavaɱ kūṭa-danto samaṇassa Gotamassa vaṇṇo bhāsati ito ce pi so bhavaɱ Gotamo yojanasate viharati,||<br />
					alam eva saddhena kula-puttena dassanāya upasankamituɱ api puṭaɱsenāpi1.|| ||</p>

					<p class="f4">Tena hi bho sabb'eva mayaɱ samaṇaɱ Gotamaɱ dassanāya upasankamissamā" ti.|| ||</p>

					<p class="f4">9. Atha kho kūṭa-danto brāhmaṇo mahatā brāhmaṇagaṇena saddhiɱ yena Ambalaṭṭhikā yena Bhagavā ten'upasankami.|| ||</p>

					<p class="f4">Upasaŋkamitvā Bhagavatā saddhiɱ sammodi.|| ||</p>

					<p class="f4"><a id="pg134"><span class="f2 g"><b>[134]</b></span></a> Sammodanīyaɱ kathaɱ sārāṇīyaɱ vīti-sāretvā eka-m-antaɱ nisīdi.|| ||</p>

					<p class="f4">Khāṇumatikā pi kho brāhmaṇa-gahapatikā appekacce Bhagavantaɱ abhivādetvā eka-m-antaɱ nisīdiɱsu,||<br />
					appekacce Bhagavatā saddhiɱ sammodiɱsu.|| ||</p>

					<p class="f4">Sammodanīyaɱ kathaɱ sārāṇīyaɱ vīti-sāretvā eka-m-antaɱ nisīdiɱsu.|| ||</p>

					<p class="f4">Appekacce yena Bhagavā ten'añjaliɱ paṇāmetvā eka-m-antaɱ nisīdiɱsu.|| ||</p>

					<p class="f4">Appekacce nāmagottaɱ sāvetvā eka-m-antaɱ nisīdiɱsu.|| ||</p>

					<p class="f4">Appekacce tuṇhī-bhūtā eka-m-antaɱ nisīdiɱsu.|| ||</p>

					<p class="f4">10. Eka-m-antaɱ nisinno kho kūṭa-danto brāhmaṇo Bhagavantaɱ etad avoca: "sutaɱ me taɱ bho Gotamo tividhaɱ yañña-sampadaɱ soḷasaparikkhāraɱ jānātī ti.|| ||</p>

					<p class="f4">Na kho pan'āhaɱ jānāmi tividhaɱ yañña-sampadaɱ soḷasaparikkhāraɱ.|| ||</p>

					<p class="f4">Icchāmi c'āhaɱ mahāyaññaɱ yajituɱ.|| ||</p>

					<p class="f4">Sādhu me bhavaɱ Gotamo tividhaɱ yañña-sampadaɱ soḷasaparikkhāraɱ desetū" ti.|| ||</p>

					<p class="f4">"Tena hi brāhmaṇa suṇohi sādhukaɱ mana-sikarohi bhāsissāmī" ti.|| ||</p>

					<p class="f4">'Evaɱ bho' ti kho kūṭa-danto brāhmaṇo Bhagavato paccassosi.|| ||</p>

					<p class="f4">Bhagavā etad avoca:</p>

					<p class="f4">11. "Bhūta-pubbaɱ brāhmaṇa rājā mahāvijito nāma ahosi,||<br />
					aḍḍho maha-d-dhano mahā-bhogo pahūta-jāta-rūpa-rajato pahūtavittūpakaraṇo pahūta-dhana-dhañño paripuṇṇa-kosa-koṭṭh'āgāro.|| ||</p>

					<p class="f4">Atha kho brāhmaṇa rañño mahāvijitassa raho-gatassa paṭisallīnassa evaɱ cetaso parivitakko udapādi: "adhigatā kho me vipulā mānusakā bhogā.|| ||</p>

					<p class="f4">Mahantaɱ paṭhavimaṇḍalaɱ abhivijiya ajjhā-vasāmi.|| ||</p>

					<p class="f4">Yan nūnāhaɱ mahāyaññaɱ yajeyyaɱ,||<br />
					yaɱ mama'ssa dīgha-rattaɱ hitāya sukhāyā" ti.|| ||</p>

					<p class="f4">Atha kho brāhmaṇa rājā mahāvijite purohitaɱ brāhmaṇaɱ āmantetvā etad avoca: 'idha mayhaɱ brāhmaṇa raho-gatassa paṭisallīnassa evaɱ cetaso parivitakko udapādi: "adhigatā kho me vipulā mānusakā <a id="pg135"><span class="f2 g"><b>[135]</b></span></a> bhogā.|| ||</p>

					<p class="f4">Mahantaɱ paṭhavimaṇḍalaɱ abhivijiya ajjhā-vasāmi.|| ||</p>

					<p class="f4">Yan nūnāhaɱ mahāyaññaɱ yajeyyaɱ,||<br />
					yaɱ mama'ssa dīgha-rattaɱ hitāya sukhāyā' ti.|| ||</p>

					<p class="f4">Icchām'ahaɱ brāhmaṇa mahāyaññaɱ yajituɱ.|| ||</p>

					<p class="f4">Anusāsatu maɱ bhavaɱ,||<br />
					yaɱ mama'ssa dīgha-rattaɱ hitāya sukhāyā" ti.|| ||</p>

					<p class="f4">12. Evaɱ vutte brāhmaṇa purohito brāhmaṇo rājānaɱ mahāvijitaɱ etad avoca: 'bhoto kho rañño janapado sakaṇṭako sauppī'o.|| ||</p>

					<p class="f4">Gāmaghātā pi dissanti,||<br />
					nigamaghātā pi dissanti,||<br />
					panthadūhanā pi dissanti.|| ||</p>

					<p class="f4">Bhavaɱ ce kho pana rājā evaɱ sakaṇṭake jana-pade sauppī'e balimuddhareyya,||<br />
					akiccakārī assa tena bhavaɱ rājā.|| ||</p>

					<p class="f4">Siyā kho pana bhoto rañño evam assa: 'ahame taɱ dassukhīlaɱ vadhena vā bandhena vā jātiyā vā garahāya vā pabbājanāya vā samūhanissāmī' ti.|| ||</p>

					<p class="f4">Na kho panetassa dassukhīlassa evaɱ sammā samugghāto hoti.|| ||</p>

					<p class="f4">Ye te hatāvasesakā bhavissanti,||<br />
					te pacchā rañño jana-padaɱ viheṭhessanti.|| ||</p>

					<p class="f4">Api ca kho idaɱ saɱvidhānaɱ āgamma evametassa dassukhīlassa sammā samugghāto hoti.|| ||</p>

					<p class="f4">Tena hi bhavaɱ rājā ye bhoto rañño jana-pade ussahanti kasigorakkhe,||<br />
					tesaɱ bhavaɱ rājā bījabhattaɱ anuppadetu.|| ||</p>

					<p class="f4">Ye bhoto rañño jana-pade ussahanti vaṇijjāya,||<br />
					tesaɱ bhavaɱ rājā pābhataɱ anuppadetu.|| ||</p>

					<p class="f4">Ye bhoto rañño jana-pade ussahanti rājaporise,||<br />
					tesaɱ bhavaɱ rājā bhattavetanaɱ pakappatu.|| ||</p>

					<p class="f4">Te ca manussā sakammapasutā rañño jana-padaɱ na viheṭhessanti.|| ||</p>

					<p class="f4">Mahā ca rañño rāsiko bhavissati,||<br />
					khemaṭṭhitā janapadā akaṇṭakā anuppī'ā.|| ||</p>

					<p class="f4">Manussā ca mudā modamānā ure putte naccentā apārutagharā maññe viharissantī" ti.|| ||</p>

					<p class="f4">13. 'Evaɱ bho' ti kho brāhmaṇa rājā mahāvijito purohitassa brāhmaṇassa paṭissutvā ye rañño jana-pade ussahiɱsu <a id="pg136"><span class="f2 g"><b>[136]</b></span></a> kasigorakkhe,||<br />
					tesaɱ rājā mahāvijito bījabhattaɱ anuppādāsī.|| ||</p>

					<p class="f4">Ye rañño jana-pade ussahiɱsu vaṇijjāya,||<br />
					tesaɱ rājā mahāvijito pābhataɱ anuppādāsi.|| ||</p>

					<p class="f4">Ye rañño jana-pade ussahiɱsu rājaporise,||<br />
					tesaɱ rājā mahāvijito bhattavetanaɱ pakappesi.|| ||</p>

					<p class="f4">Te ca manussā sakammapasutā rañño jana-padaɱ na viheṭhesuɱ.|| ||</p>

					<p class="f4">Mahā ca rañño rāsiko ahosi,||<br />
					khemaṭṭhitā janapadā akaṇṭakā anuppī'ā.|| ||</p>

					<p class="f4">Manussā mudā modamānā ure putte naccentā apārutagharā maññe vihariɱsu.|| ||</p>

					<p class="f4">14. Atha kho brāhmaṇa rājā mahāvijito purohitaɱ brāhmaṇaɱ āmantetvā etad avoca: "samūhato kho me bho so dassukhīlo bhoto saɱvidhānaɱ āgamma.|| ||</p>

					<p class="f4">Mahā ca me rāsiko.|| ||</p>

					<p class="f4">Khemaṭṭhitā janapadā akaṇṭakā anuppī'ā.|| ||</p>

					<p class="f4">Manussā mudā modamānā ure putte naccentā apārutagharā maññe viharanti.|| ||</p>

					<p class="f4">Icchām'ahaɱ brāhmaṇa mahāyaññaɱ yajituɱ.|| ||</p>

					<p class="f4">Anusāsatu maɱ bhavaɱ,||<br />
					yaɱ mama'ssa dīgha-rattaɱ hitāya sukhāyā" ti.|| ||</p>

					<p class="f4">"Tena hi bhavaɱ rājā ye bhoto rañño jana-pade khattiyā anuyuttā negamā c'eva jāna-padā ca,||<br />
					te bhavaɱ rājā āmantayataɱ,||<br />
					'icchām'ahaɱ bho mahāyaññaɱ yajituɱ.|| ||</p>

					<p class="f4">Anujānantu me bhonto yaɱ mama'ssa dīgha-rattaɱ hitāya sukhāyā' ti.|| ||</p>

					<p class="f4">Ye bhoto rañño jana-pade amaccā pārisajjā negamā c'eva jāna-padā ca,||<br />
					te bhavaɱ rājā āmantayataɱ,||<br />
					'icchām'ahaɱ bho mahāyaññaɱ yajituɱ.|| ||</p>

					<p class="f4">Anujānantu me bhonto yaɱ mama'ssa dīgha-rattaɱ hitāya sukhāyā' ti.|| ||</p>

					<p class="f4">Ye bhoto rañño jana-pade brāhmaṇa-mahā-sālā negamā c'eva jāna-padā ca,||<br />
					te bhavaɱ rājā āmantayataɱ,||<br />
					'icchām'ahaɱ bho mahāyaññaɱ yajituɱ.|| ||</p>

					<p class="f4">Anujānantu me bhonto yaɱ mama'ssa dīgha-rattaɱ hitāya sukhāyā' ti.|| ||</p>

					<p class="f4">'Evaɱ bho' ti kho brāhmaṇa rājā mahāvijito purohitassa brāhmaṇassa paṭissutvā ye rañño jana-pade khattiyā anuyuttā negamā c'eva jāna-padā ca,||<br />
					te rājā mahāvijito <a id="pg137"><span class="f2 g"><b>[137]</b></span></a> āmantesi:|| ||</p>

					<p class="f4">"Icchām'ahaɱ bho mahāyaññaɱ yajituɱ.|| ||</p>

					<p class="f4">Anujānantu me bhonto,||<br />
					yaɱ mama'ssa dīgha-rattaɱ hitāya sukhāyā" ti.|| ||</p>

					<p class="f4">"Yajataɱ bhavaɱ rājā yaññaɱ.|| ||</p>

					<p class="f4">Yaññakālo Mahārājā" ti.|| ||</p>

					<p class="f4">Ye rañño jana-pade amaccā pārisajjā negamā c'eva jāna-padā ca,||<br />
					te rājā mahāvijito āmantesi: "icchām'ahaɱ bho mahāyaññaɱ yajituɱ.|| ||</p>

					<p class="f4">Anujānantu me bhavanto,||<br />
					yaɱ mama'ssa dīgha-rattaɱ hitāya sukhāyā" ti.|| ||</p>

					<p class="f4">Ye rañño jana-pade brāhmaṇa-mahā-sālā negamā c'eva jāna-padā ca,||<br />
					te rājā mahāvijito āmantesi: "icchām'ahaɱ bho mahāyaññaɱ yajituɱ.|| ||</p>

					<p class="f4">Anujānantu me bhavanto,||<br />
					yaɱ mama'ssa dīgha-rattaɱ hitāya sukhāyā" ti.|| ||</p>

					<p class="f4">Ye rañño jana-pade gahapatinecayikā negamā c'eva jāna-padā ca,||<br />
					te rājā mahāvijito āmantesi: "icchām'ahaɱ bho mahāyaññaɱ yajituɱ.|| ||</p>

					<p class="f4">Anujānantu me bhavanto,||<br />
					yaɱ mama'ssa dīgha-rattaɱ hitāya sukhāyā" ti.|| ||</p>

					<p class="f4">"Yajataɱ bhavaɱ rājā yaññaɱ.|| ||</p>

					<p class="f4">Yaññakālo Mahārājā" ti.|| ||</p>

					<p class="f4">Itīme cattāro anumatipakkhā tass'eva yaññassa parikkhārā bhavanti.|| ||</p>

					<p class="f4">15. Rājā mahāvijito aṭṭhahi aŋgehi samannāgato.|| ||</p>

					<p class="f4">Ubhato sujāto mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,</p>

					<p class="f4">Akkhitto anupakkuṭṭho jāti-vādena,</p>

					<p class="f4">Abhirūpo dassanīyo pāsādiko,||<br />
					paramāya vaṇṇa-pokkha-ratāya samannāgato,||<br />
					brahmavaṇṇī brahmavaccasī akkhuddāvakāso dassanāya.|| ||</p>

					<p class="f4">Aḍḍho maha-d-dhano mahā-bhogo pahūta-jāta-rūpa-rajato pahūtavittūpakaraṇo pahūta-dhana-dhañño paripuṇṇa-kosa-koṭṭh'āgāro.|| ||</p>

					<p class="f4">Balavā catur'aŋginiyā senāya samannāgato assavāya ovāda-paṭikarāya,||<br />
					patapati maññe paccatthike yasasā.|| ||</p>

					<p class="f4">Saddho dāyako dāna-pati anāvaṭadvāro,||<br />
					samaṇa-brāhmaṇakapaṇaddhikavaṇibbakayā cakānaɱ opānabhūto,||<br />
					puññāni karoti.|| ||</p>

					<p class="f4">Bahu-s-suto tassa tassa sutajātassa.|| ||</p>

					<p class="f4">Tassa tass'eva kho pana bhāsitassa atthaɱ jānāti: 'ayaɱ imassa bhāsitassa attho ayaɱ imassa bhāsitassa attho' ti.|| ||</p>

					<p class="f4">Paṇḍito viyatto medhāvī paṭibalo atīt-ā-nāgatapacc'uppanne atthe cintetuɱ.|| ||</p>

					<p class="f4">Rājā mahāvijito imehi aṭṭhahi aŋgehi samannāgato.|| ||</p>

					<p class="f4">Iti imāni pi aṭṭhaŋgāni tass'eva yaññassa parikkhārā bhavanti.|| ||</p>

					<p class="f4"><a id="pg138"><span class="f2 g"><b>[138]</b></span></a> 16. Purohito pi brāhmaṇo catūhaŋgehi samannāgato:</p>

					<p class="f4">Ubhato sujāto mātito ca pitito ca.|| ||</p>

					<p class="f4">Saɱsuddhagahaṇiko yāva sattamā pitā-mah'ayugā.|| ||</p>

					<p class="f4">Akkhitto anupakkuṭṭho jāti-vādena.|| ||</p>

					<p class="f4">Ajjhāyako manta-dharo tiṇṇaɱ vedānaɱ pāragū sanighaṇḍukeṭubhānaɱ sākkhara-p-pabhe-dānaɱ iti hāsa-pañca-mānaɱ.|| ||</p>

					<p class="f4">Padako veyyā-karaṇo lokāyatamahā-purisa-lakkhaṇesu anavayo.|| ||</p>

					<p class="f4">Sīlavā vuddhasīlī vuddhasīlena samannāgato.|| ||</p>

					<p class="f4">Paṇḍito viyatto medhāvī paṭhamo vā dutiyo vā sujaɱ paggaṇhantānaɱ.|| ||</p>

					<p class="f4">Purohito brāhmaṇo imehi catuhaŋgehi samannāgato.|| ||</p>

					<p class="f4">Iti imāni pi cattāri aŋgāni tass'eva yaññassa parikkhārā bhavanti.|| ||</p>

					<p class="f4">17. Atha kho brāhmaṇa,||<br />
					purohito brāhmaṇo rañño mahāvijitassa pubb'eva yaññā tisso vidhā desesi:</p>

					<p class="f4">"Siyā kho pana bhoto rañño mahāyaññaɱ yiṭṭhukāmassa kocid eva vippaṭisāro 'mahā vata me bhoga-k-khandho vigacchi'ssatī' ti,||<br />
					so bhoto rañño vippaṭisāro na karaṇīyo.|| ||</p>

					<p class="f4">Siyā kho pana bhoto rañño mahāyaññaɱ yajamānassa kocid eva vippaṭisāro 'mahā vata me bhoga-k-khandho vigacchatī' ti,||<br />
					so bhoto rañño vippaṭisāro na karaṇīyo siyā kho pana bhoto rañño mahāyaññaɱ yiṭṭhassa kocid eva vippaṭisāro 'mahā vata me bhoga-k-khandho vigato' ti,||<br />
					so bhoto rañño vippaṭisāro na karaṇīyo" ti.|| ||</p>

					<p class="f4">Imā kho pana brāhmaṇa purohito brāhmaṇo rañño mahāvijitassa pubb'eva yaññā tisso vidhā desesi.|| ||</p>

					<p class="f4">18. Atha kho brāhmaṇa,||<br />
					purohito brāhmaṇo rañño mahāvijitassa pubb'eva yaññā dasahākārehi paṭiggāhakesu vippaṭisāraɱ paṭivinodesi: "āgamissanti kho bhoto yaññaɱ pāṇāti-pātino pi pāṇāti-pātā paṭiviratā pi.|| ||</p>

					<p class="f4">Ye tattha pāṇāti-pātino tesaɱ yeva tena.|| ||</p>

					<p class="f4">Ye tattha pāṇāti-pātā paṭiviratā te ārabbha yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">Āgamissanti kho bhoto yaññaɱ adinn'ādāyino pi adinn'ādānā paṭiviratā pi.|| ||</p>

					<p class="f4">Ye tattha adinn'ādāyino tesaɱ yeva tena.|| ||</p>

					<p class="f4">Ye tattha adinn'ādānā paṭiviratā te ārabbha yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">Āgamissanti kho bhoto yaññaɱ kāmesu micchā-cārino pi kāmesu micchā-cārā paṭiviratā pi.|| ||</p>

					<p class="f4">Ye tattha kāmesu micchā-cārino tesaɱ yeva tena.|| ||</p>

					<p class="f4">Ye tattha kāmesu micchā-cārā paṭiviratā te ārabbha yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">Āgamissanti kho bhoto yaññaɱ musā-vādino pi musā-vādā paṭiviratā pi.|| ||</p>

					<p class="f4">Ye tattha musā-vādino tesaɱ yeva tena.|| ||</p>

					<p class="f4">Ye tattha musā-vādā paṭiviratā te ārabbha yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">Āgamissanti kho bhoto yaññaɱ pisuṇa-vācino pi pisuṇāya vācāya paṭiviratā pi.|| ||</p>

					<p class="f4">Ye tattha pisuṇa-vācino tesaɱ yeva tena.|| ||</p>

					<p class="f4">Ye tattha pisuṇāya vācāya paṭiviratā te ārabbha yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">Āgamissanti kho bhoto yaññaɱ pharusavācino pi pharusāya vācāya paṭiviratā pi.|| ||</p>

					<p class="f4">Ye tattha pharusavācino tesaɱ yeva tena.|| ||</p>

					<p class="f4">Ye tattha pharusāya vācāya paṭiviratā te ārabbha yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">Āgamissanti kho bhoto yaññaɱ samphappalāpino pi samphappalāpā <a id="pg139"><span class="f2 g"><b>[139]</b></span></a> paṭiviratā pi.|| ||</p>

					<p class="f4">Ye tattha samphappalāpino tesaɱ yeva tena.|| ||</p>

					<p class="f4">Ye tattha samphappalāpā paṭiviratā te ārabbha yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">Āgamissanti kho bhoto yaññaɱ abhijjhāluno pi anabhijjhāluno pi ye tattha abhijjhāluno tesaɱ yeva tena.|| ||</p>

					<p class="f4">Ye tattha anabhijjhāluno te ārabbha yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">Āgamissanti kho bhoto yaññaɱ vyāpanna-cittā pi avyāpanna-cittā pi ye tattha vyāpanna-cittā tesaɱ yeva tena.|| ||</p>

					<p class="f4">Ye tattha avyāpanna-cittā te ārabbha yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">Āgamissanti kho bhoto yaññaɱ micchā-diṭṭhikā pi sammā-diṭṭhikā pi.|| ||</p>

					<p class="f4">Ye tattha micchā-diṭṭhikā tesaɱ yeva tena.|| ||</p>

					<p class="f4">Ye tattha sammā-diṭṭhikā te yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetū" ti.|| ||</p>

					<p class="f4">Imehi kho brāhmaṇa purohito brāhmaṇo rañño mahāvijitassa pubb'eva yaññā dasahākārehi paṭiggāhakesu vippaṭisāraɱ paṭivinodesi.|| ||</p>

					<p class="f4">19. Atha kho brāhmaṇa,||<br />
					purohito brāhmaṇo rañño mahāvijitassa mahāyaññaɱ yajamānassa soḷasahākārehi cittaɱ sandassesi samādapesi samuttejesi sampahaɱsesi: siyā kho pana bhoto rañño mahāyaññaɱ yajamānassa kocid eva vattā: "rājā kho mahāvijito mahāyaññaɱ yajati.|| ||</p>

					<p class="f4">No ca kho tassa āmantitā khattiyā anuyuttā negamāc'eva jāna-padā ca.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī" ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhotā kho pana raññā āmantitā khattiyā anuyuttā negamā c'eva jāna-padā ca.|| ||</p>

					<p class="f4">Imināpetaɱ bhavaɱ rājā jānātu.|| ||</p>

					<p class="f4">Yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">20. Siyā kho pana bhoto rañño mahāyaññaɱ yajamānassa kocid eva vattā 'rājā kho mahāvijito mahāyaññaɱ yajati,||<br />
					no ca kho tassa āmantitā amaccā pārisajjā negamā c'eva jāna-padā ca,||<br />
					no ca brāhmaṇasālā negamā c'eva jāna-padā ca,||<br />
					no ca gahapatinecayikā negamā c'eva jāna-padā ca.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhotā kho pana raññā āmantitā gahapatinecayikā negamā c'eva jāna-padā ca.|| ||</p>

					<p class="f4">Imināpetaɱ bhavaɱ rājā jānātu.|| ||</p>

					<p class="f4">Yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ cittam eva bhavaɱ antaraɱ pasādetu.|| ||</p>

					<p class="f4">21. Siyā kho pana bhoto rañño mayāyaññaɱ yajamānassa kocid eva vattā 'rājā kho mahāvijito mahāyaññaɱ yajati.|| ||</p>

					<p class="f4">No ca kho ubhato sujāto mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					<a id="pg140"><span class="f2 g"><b>[140]</b></span></a> akkhitto anupakkuṭṭho jāti-vādena.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhavaɱ kho pana rājā ubhato sujāto mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena.|| ||</p>

					<p class="f4">Imināpetaɱ bhavaɱ rājā jānātu.|| ||</p>

					<p class="f4">Yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">22. Siyā kho pana bhoto rañño mahāyaññaɱ yajamānassa kocid eva vattā 'rājā kho mahāvijito mahāyaññaɱ yajati.|| ||</p>

					<p class="f4">No ca kho abhirūpo dassanīyo pāsādiko paramāya vaṇṇa-pokkha-ratāya samannāgato brahmavaṇṇī brahmavaccasī akkhuddāvakāso dassanāya atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhavaɱ kho pana rājā abhirūpo dassanīyo pāsādiko paramāya vaṇṇa-pokkha-ratāya samannāgato brahmavaṇṇī brahmavaccasī akkhuddāvakāso dassanāya.|| ||</p>

					<p class="f4">No ca kho aḍḍho maha-d-dhano mahā-bhogo pahūta-jāta-rūpa-rajato pahūtavittūpakaraṇo pahūta-dhana-dhañño paripuṇṇa-kosa-koṭṭh'āgāro.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhavaɱ kho pana rājā aḍḍho maha-d-dhano mahā-bhogo pahūta-jāta-rūpa-rajato pahūtavittūpakaraṇo pahūta-dhana-dhañño paripuṇṇa-kosa-koṭṭh'āgāro.|| ||</p>

					<p class="f4">No ca kho balavā catur'aŋginiyā senāya samannāgato assavāya ovāda-paṭikarāya patapati maññe paccatthike yasasā.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhavaɱ kho pana rājā balavā catur'aŋginiyā senāya samannāgato assavāya ovāda-paṭikarāya patapati maññe paccatthike yasasā.|| ||</p>

					<p class="f4">No ca kho saddho dāyako dāna-pati anāvaṭadvāro samaṇa-brāhmaṇakapaṇaddhikavaṇibbakayā cakānaɱ opānabhūto puññāni karoti.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vtatā dhammato n'atthi.|| ||</p>

					<p class="f4">Bhavaɱ kho pana rājā saddho dāyako dāna-pati anāvaṭadvāro samaṇa-brāhmaṇakapaṇaddhikavaṇibbakayā cakānaɱ opānabhūto puññāni karoti.|| ||</p>

					<p class="f4">No ca kho bahu-s-suto tassa tassa sutajātassa.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhavaɱ kho pana rājā bahu-s-suto tassa tassa sutajātassa.|| ||</p>

					<p class="f4">No ca kho tassa tass'eva kho pana bhāsitassa atthaɱ jānāti:</p>

					<p class="f4">'Ayaɱ imassa bhāsitassa attho ayaɱ imassa bhāsitassa attho' ti.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhavaɱ kho pana rājā tassa tass'eva kho pana bhāsitassa atthaɱ jānāti.|| ||</p>

					<p class="f4">Ayaɱ imassa bhāsitassa attho ayaɱ imassa bhāsitassa attho' ti.|| ||</p>

					<p class="f4">No ca kho paṇḍito viyatto medhāvī paṭibalo atīt-ā-nāgatapacc'uppanne atthe cintetuɱ.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhavaɱ kho pana rājā paṇḍito viyatto medhāvī paṭibalo atīt-ā-nāgatapacc'uppanne atthe cintetuɱ.|| ||</p>

					<p class="f4">Imināpetaɱ bhavaɱ rājā jānātu.|| ||</p>

					<p class="f4">Yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetu.|| ||</p>

					<p class="f4">23. Siyā kho pana bhoto rañño mahāyaññaɱ yajamānassa kocid eva vattā: 'rājā kho mahāvijito mahāyaññaɱ yajati.|| ||</p>

					<p class="f4">No ca khvassa purohito brāhmaṇo ubhato sujāto mātito ca pitito ca.|| ||</p>

					<p class="f4">Saɱsuddhagahaṇiko yāva sattamā pitā-mah'ayugā.|| ||</p>

					<p class="f4">Akkhitto anupakkuṭṭho jāti-vādena.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4"><a id="pg141"><span class="f2 g"><b>[141]</b></span></a> evam pi bhoto rañño vattā dhammato n'atthi.|| ||</p>

					<p class="f4">Bhoto kho pana rañño purohito brāhmaṇo ubhato sujāto mātito ca pitito ca saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena.|| ||</p>

					<p class="f4">Imināpetaɱ bhavaɱ rājā jānātu.|| ||</p>

					<p class="f4">Yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ.|| ||</p>

					<p class="f4">Cittam eva bhavaɱ antaraɱ pasādetu.|| ||</p>

					<p class="f4">24. Siyā kho pana bhoto rañño mahāyaññaɱ yajamānassa kocid eva vattā 'rājā kho mahāvijito mahāyaññaɱ yajati.|| ||</p>

					<p class="f4">No ca khavassa purohito brāhmaṇo ajjhāyako manta-dharo tiṇṇaɱ vedānaɱ pāragū sanighaṇḍukeṭubhānaɱ sākkhara-p-pabhe-dānaɱ iti hāsa-pañca-mānaɱ padako veyyā-karaṇo lokāyatamahā-purisa-lakkhaṇesu anavayo.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhoto kho pana rañño purohito brāhmaṇo ajjhāyako manta-dharo tiṇṇaɱ vedānaɱ pāragū sanighaṇḍukeṭubhānaɱ sākkhara-p-pabhe-dānaɱ iti hāsa-pañca-mānaɱ padako veyyā-karaṇo lokāyatamahā-purisa-lakkhaṇesu anavayo.|| ||</p>

					<p class="f4">No ca khvassa purohito brāhmaṇo sīlavā vuddhasīlī vuddhasīlena samannāgato.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhoto kho pana rañño purohito brāhmaṇo sīlavā vuddhasīlī vuddhasīlena samannāgato.|| ||</p>

					<p class="f4">No ca khvassa purohito brāhmaṇo paṇḍito viyatto medhāvī paṭhamo vā dutiyo vā sujaɱ paggaṇhantānaɱ.|| ||</p>

					<p class="f4">Atha ca pana bhavaɱ rājā eva-rūpaɱ mahāyaññaɱ yajatī' ti.|| ||</p>

					<p class="f4">Evam pi bhoto rañño vattā dhammato n'atthi.|| ||</p>

					<p class="f4">Bhoto kho pana rañño purohito brāhmaṇo paṇḍito viyatto medhāvī paṭhamo vā dutiyo vā sujampaggaṇhantānaɱ.|| ||</p>

					<p class="f4">Iminā petaɱ bhavaɱ rājā jānātu.|| ||</p>

					<p class="f4">Yajataɱ bhavaɱ,||<br />
					sajjataɱ bhavaɱ,||<br />
					modataɱ bhavaɱ,||<br />
					cittam eva bhavaɱ antaraɱ pasādetū' ti.|| ||</p>

					<p class="f4">Imehi kho brāhmaṇa,||<br />
					purohito brāhmaṇo rañño mahāvijitassa mahāyaññaɱ yajamānassa soḷasahi ākārehi cittaɱ sandassesi,||<br />
					samādapesi,||<br />
					samuttejesi,||<br />
					sampahaɱsesi.|| ||</p>

					<p class="f4">25. Tasmiɱ kho brāhmaṇa yaññe n'eva gāvo haññiɱsu,||<br />
					na ajeḷakā haññiɱsu,||<br />
					na kukkuṭasūkarā haññiɱsu,||<br />
					na vividhā pāṇā saɱghātaɱ āpajjiɱsu,||<br />
					na rukkhā chijjiɱsu1 yūpatthāya,||<br />
					na dabbā lūyiɱsu barihiSatthāya.|| ||</p>

					<p class="f4">2 Ye pi'ssa ahesuɱ dāsā' ti vā pessā' ti vā kamma-karā' ti vā,||<br />
					te pi na daṇḍatajjitā na bhayatajjitā na assumukhā rudamānā parikammāni akaɱsu.|| ||</p>

					<p class="f4">Atha kho ye icchiɱsu te akaɱsu.|| ||</p>

					<p class="f4">Ye na icchiɱsu na te akaɱsu.|| ||</p>

					<p class="f4">Yaɱ icchiɱsu taɱ akaɱsu.|| ||</p>

					<p class="f4">Yaɱ na icchiɱsu na taɱ akaɱsu.|| ||</p>

					<p class="f4">Sappitelanavanītadadhimadhuphāṇitenac'eva so yañño niṭṭhānamagamāsi.|| ||</p>

					<p class="f4">26. <a id="pg142"><span class="f2 g"><b>[142]</b></span></a> atha kho brāhmaṇa khattiyā anuyuttā negamā c'eva jāna-padā ca amaccā pārisajjā negamā c'eva jāna-padā ca,||<br />
					brāhmaṇa-mahā-sālā negamācave jāna-padā ca,||<br />
					gahapatinecayikā negamā c'eva jāna-padā ca pahūtaɱ sāpateyyaɱ ādāya rājānaɱ mahāvijitaɱ upasankamitvā evam āhaɱsu: "idaɱ deva pahūtaɱ sāpateyyaɱ devaɱ yeva uddissa ābhataɱ.|| ||</p>

					<p class="f4">Taɱ devo patigaṇhātū" ti.|| ||</p>

					<p class="f4">"Alaɱ bho Mamapi idaɱ pahūtaɱ sāpateyyaɱ dhammikena balinā abhisaŋkataɱ.|| ||</p>

					<p class="f4">Tañ ca vo hotu ito ca bhiyyo harathā" ti.|| ||</p>

					<p class="f4">27. Te raññā paṭikkhittā eka-m-antaɱ apakkamma evaɱ sammantesuɱ: "na kho etaɱ amhākaɱ paṭirūpaɱ yaɱ mayaɱ imāni sāpateyyāni punadeva sakāni gharāni paṭihareyyāma.|| ||</p>

					<p class="f4">Rājā kho mahāvijito mahāyaññaɱ yajati.|| ||</p>

					<p class="f4">Handassa mayaɱ anuyāgino homā" ti.|| ||</p>

					<p class="f4">Atha kho brāhmaṇa puratthimena yaññāvāṭassa khattiyā anuyuttā negamā c'eva jāna-padā ca dānāni paṭṭhapesuɱ.|| ||</p>

					<p class="f4">Dakkhiṇena yaññāvāṭassa amaccā pārisajjā negamā c'eva jāna-padā ca dānāni paṭṭhapesuɱ.|| ||</p>

					<p class="f4">Pacchimena yaññāvāṭassa brāhmaṇa-mahā-sālā negamā c'eva jāna-padā ca dānāni paṭṭhapesuɱ.|| ||</p>

					<p class="f4">Uttarena yaññāvāṭassa gahapatinecayikā negamā c'eva jāna-padā ca dānāni paṭṭhapesuɱ.|| ||</p>

					<p class="f4">Tesu pi kho brāhmaṇa yaññesu n'eva gāvo haññiɱsu,||<br />
					na ajeḷakā haññiɱsu,||<br />
					na kukkuṭasūkarā haññiɱsu,||<br />
					na vividhā pāṇā saɱghātaɱ āpajjiɱsu,||<br />
					na rukkhā chijjiɱsu yūpatthāya,||<br />
					na dabbā lūyiɱsu barihiSatthāya.|| ||</p>

					<p class="f4">Ye pi n'esaɱ ahesuɱ dāsā' ti vā pessā' ti vā kamma-karā' ti vā te pi na daṇḍatajjitā na bhayatajjitā na assumukhā rudamānā parikammāni akaɱsu.|| ||</p>

					<p class="f4">Atha kho ye icchiɱsu te akaɱsu.|| ||</p>

					<p class="f4">Ye na icchiɱsu na te akaɱsu.|| ||</p>

					<p class="f4">Yaɱ icchiɱsu,||<br />
					taɱ akaɱsu.|| ||</p>

					<p class="f4">Yaɱ na icchiɱsu,||<br />
					na taɱ akaɱsu.|| ||</p>

					<p class="f4">Sappītelanavanītadadhimadhuphāṇitena c'eva te yaññā niṭṭhānamagamaɱsu.|| ||</p>

					<p class="f4">28. <a id="pg143"><span class="f2 g"><b>[143]</b></span></a> iti cattāro ca anumatipakkhā,||<br />
					rājā mahāvijito aṭṭhahaŋgehi samannāgato,||<br />
					purohito brāhmaṇo catūhaŋgehi samannāgato,||<br />
					tisso ca vidhā.|| ||</p>

					<p class="f4">Ayaɱ vuccati brāhmaṇa tividhā yañña-sampadā soḷasaparikkhārā' ti.|| ||</p>

					<p class="f4">29. Evaɱ vutte te brāhmaṇā unnādino uccā-saddamahā-saddā ahesuɱ: "aho yañño aho yañña-sampadā" ti.|| ||</p>

					<p class="f4">Kūṭadanto pana brāhmaṇo tuṇhī-bhūto'va nisinno hoti.|| ||</p>

					<p class="f4">Atha kho te brāhmaṇā kūṭa-dantaɱ brāhmaṇaɱ etad avocuɱ: kasmā pana bhavaɱ kūṭa-danto samaṇassa Gotamassa su-bhāsitaɱ su-bhāsitato nābbhanumodatī" ti?|| ||</p>

					<p class="f4">"Nāhaɱ bho samaṇassa Gotamassa su-bhāsitaɱ su-bhāsitato nābbhanumodāmi.|| ||</p>

					<p class="f4">Muddhāpi tassa vipateyya yo samaṇassa Gotamassa su-bhāsitaɱ su-bhāsitato nābbhanumodeyya.|| ||</p>

					<p class="f4">Api ca me bho evaɱ hoti: na Samaṇo Gotamo evam āha:|| ||</p>

					<p class="f4">'Evaɱ me sutanti vā evaɱ arahati bhavitun' ti.|| ||</p>

					<p class="f4">Api ca Samaṇo Gotamo:|| ||</p>

					<p class="f4">'Evaɱ tadā āsi itthaɱ tadā āsi'tv'eva bhāsati.|| ||</p>

					<p class="f4">Tassa mayhaɱ bho evaɱ hoti:|| ||</p>

					<p class="f4">"Addhā Samaṇo Gotamo tena samayena rājā vā ahosi mahāvijito yaññasāmi,||<br />
					purohito vā brāhmaṇo tassa yaññassa yājetā' ti.|| ||</p>

					<p class="f4">Abhijānāti pana bhavaɱ Gotamo eva-rūpaɱ yaññaɱ yajitvā vā yāchetvā vā kāyassa bhedā param maraṇā sugatiɱ saggaɱ lokaɱ upapajjitā" ti?|| ||</p>

					<p class="f4">"Abhijānāmahaɱ brāhmaṇa eva-rūpaɱ yaññaɱ yajitvā vā yāchetvā vā kāyassa bhedā param maraṇā sugatiɱ saggaɱ lokaɱ upapajjitā.|| ||</p>

					<p class="f4">Ahaɱ tena samayena purohito brāhmaṇo ahosiɱ tassa yaññassa yājetā" ti.|| ||</p>

					<p class="f4">30. "Atthi pana bho Gotama añño yañño imāya tividhāya yañña-sampadāya soḷasaparikkhārāya appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4"><a id="pg144"><span class="f2 g"><b>[144]</b></span></a> "Atthi kho brāhmaṇa añño yañño imāya tividhāya yañña-sampadāya soḷasaparikkhārāya appaṭṭataro ca appa-samārambha-taro ca maha-p-phalataro ca mahā-nisaɱsa-taro vā" ti.|| ||</p>

					<p class="f4">31. Katamo pana so bho Gotama yañño imāya tividhāya yañña-sampadāya soḷasaparikkhārāya appaṭṭataro ca appa-samārambha-taro ca maha-p-phalataro ca mahā-nisaɱsa-taro cā " ti?|| ||</p>

					<p class="f4">"Yāni kho pana tāni brāhmaṇa niccadānāni anukūla-yaññāni sīlavanne pabba-jite uddissa dīyanti,||<br />
					ayaɱ kho brāhmaṇa yañño imāya tividhāya yañña-sampadāya soḷasaparikkhārāya appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti.|| ||</p>

					<p class="f4">32. Ko nu kho bho Gotama hetu ko paccayo yena taɱ niccadānaɱ anukūla-yaññaɱ imāya tividhāya yañña-sampadāya soḷasaparikkhārāya appaṭṭatarañ ca appa-samārambha-tarañca maha-p-phalatarañ ca mahanisaɱsatarañ cā" ti?|| ||</p>

					<p class="f4">Na kho brāhmaṇa eva-rūpaɱ yaññaɱ upasankamanti arahanto vā Arahatta Maggaɱ vā samāpannā.|| ||</p>

					<p class="f4">Taɱ kissa hetu?|| ||</p>

					<p class="f4">Dissanti h'ettha brāhmaṇa daṇḍappahārā pi galaggāhā pi.|| ||</p>

					<p class="f4">Tasmā eva-rūpaɱ yaññaɱ na upasankamanti arahanto vā Arahatta Maggaɱ vā samāpannā.|| ||</p>

					<p class="f4">Yāni kho pana tāni brāhmaṇa niccadānāni anukūla-yaññāni sīlavante pabba-jite uddissa dīyanti,||<br />
					eva-rūpaɱ kho brāhmaṇa yaññaɱ upasankamanti arahanto vā arahantaMaggaɱ vā samāpannā.|| ||</p>

					<p class="f4">Taɱ kissa hetu?|| ||</p>

					<p class="f4">Na h'ettha brāhmaṇa dissanti daṇḍappahārāpi galaggāhāpi.|| ||</p>

					<p class="f4">Tasmā eva-rūpaɱ yaññaɱ upasankamanti arahanto vā Arahatta Maggaɱ vā samāpannā.|| ||</p>

					<p class="f4">Ayaɱ kho brāhmaṇa hetu ayaɱ paccayo yena taɱ niccadānaɱ anukūla-yaññaɱ imāya tividhāya yañña-sampadāya soḷasa parikkhārāya appaṭṭatarañca appa-samārambha-tarañca maha-p-phalatarañca mahā-nisaɱsa-tarañcā" ti.|| ||</p>

					<p class="f4">33. "Atthi pana bho Gotama añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena appaṭṭataro ca appa-samārambha-taro <a id="pg145"><span class="f2 g"><b>[145]</b></span></a> ca maha-p-phalataro ca mahā-nisaɱsa-taro cā" ti?|| ||</p>

					<p class="f4">"Atthi kho brāhmaṇa añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">"Katamo pana bho Gotama añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">"Yo kho brāhmaṇa cātud-disaɱ Saŋghaɱ uddissa vihāraɱ karoti,||<br />
					ayaɱ kho brāhmaṇa yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">34. "Atthi pana bho Gotama añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">"Atthi kho brāhmaṇa añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">"Katamo pana so bho Gotama añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">"Yo kho brāhmaṇa pasanna-citto Buddhaɱ saraṇaɱ gacchati,||<br />
					dhammaɱ saraṇaɱ gacchati,||<br />
					Saŋghaɱ saraṇaɱ gacchati,||<br />
					ayaɱ kho brāhmaṇa yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena appaṭṭataro <a id="pg146"><span class="f2 g"><b>[146]</b></span></a> ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">35. "Atthi pana bho Gotama añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena imehi ca saraṇagamanehi appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">"Atthi kho brāhmaṇa añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena imehi ca saraṇagamanehi appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">Katamo pana so bho Gotama añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena imehi ca saraṇagamanehi appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">"Yo kho brāhmaṇa pasanna-citto sikkhā-padāni samādiyati pāṇāti-pātā veramaṇiɱ adinn'ādānā veramaṇiɱ kāmesu micchā-cārā veramaṇiɱ musā-vādā veramaṇiɱ surā-mera-yamajja-pamā-daṭṭhānā veramaṇiɱ,||<br />
					ayaɱ kho brāhmaṇa yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena imehi ca saraṇagamanehi appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">36. "Atthi pana bho Gotama añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena imehi ca saraṇagamanehi imehi ca sikkhā-padehi appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">"Atthi kho brāhmaṇa añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena imehi ca saraṇagamanehi imehi ca sikkhā-padehi appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4"><a id="pg147"><span class="f2 g"><b>[147]</b></span></a> Katamo pana so bho Gotama añño yañño imāya ca tividhāya yañña-sampadāya soḷasaparikkhārāya iminā ca niccadānena anukūla-yaññena iminā ca vihāra-dānena imehi ca saraṇagamanehi imehi ca sikkhā-padehi appaṭṭataro ca appa-samārambha-taro ca maha-p-phalataro ca mahā-nisaɱsa-taro cā" ti?|| ||</p>

					<p class="f4">37. "Idha brāhmaṇa Tathāgato loke uppajjati arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā.|| ||</p>

					<p class="f4">So imaɱ lokaɱ sa-devakaɱ sa-Mārakaɱ sa-brahmakaɱ sa-s-samaṇa-brāhmaṇiɱ pajaɱ sa-deva-manussaɱ sayaɱ abhiññā sacchi-katvā pavedeti.|| ||</p>

					<p class="f4">So dhammaɱ deseti ādi kalyāṇaɱ majjhe kalyāṇaɱ pariyosāna-kalyāṇaɱ sātthaɱ savyañ janaɱ kevala-paripuṇṇaɱ parisuddhaɱ Brahma-cariyaɱ pakāseti.|| ||</p>

					<p class="f4">38. Taɱ dhammaɱ suṇāti gahapati vā gahapati-putto vā aññatarasmiɱ vā kule paccājāto.|| ||</p>

					<p class="f4">So taɱ dhammaɱ sutvā Tathāgate saddhaɱ paṭilabhati.|| ||</p>

					<p class="f4">So tena saddhā-paṭilābhena samannāgato iti paṭisañcikkhati: 'sambādho gharāvāso rajopatho abbhokāso pabbjā.|| ||</p>

					<p class="f4">Na-y-idaɱ sukaraɱ agāraɱ ajjhāvasatā ekanta-parisuddhaɱ saŋkhalikhitaɱ Brahma-cariyaɱ carituɱ.|| ||</p>

					<p class="f4">Yan nūnāhaɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajeyyanti.|| ||</p>

					<p class="f4">So aparena samayena appaɱ vā bhoga-k-khandhaɱ pahāya mahantaɱ vā bhoga-k-khandhaɱ pahāya appaɱ vā ñāti-parivaṭṭaɱ pahāya mahantaɱ vā ñāti-parivaṭṭaɱ pahāya kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajati.|| ||</p>

					<p class="f4">So evaɱ pabba-jito samāno Pātimokkha-saŋvarasavuto viharati ācāra-gocara-sampanno,||<br />
					aṇumattesu vajjesu bhaya-dassāvī.|| ||</p>

					<p class="f4">Samādāya sikkhati sikkhā-padesu.|| ||</p>

					<p class="f4">Kāya-kamma-vacī-kammena samannāgato kusalena,||<br />
					parisuddhā-jīvo sīla-sampanno indriyesu gutta-dvāro bhojane matt'aññū sati-sampajaññena samannāgato santuṭṭho.|| ||</p>

					<p class="f4">39. Kathañ ca brāhmaṇa bhikkhu sīla-sampanno hoti?|| ||</p>

					<p class="f4">Idha brāhmaṇa bhikkhu pāṇāti-pātaɱ pahāya pāṇāti-pātā paṭivirato hoti nihita-daṇḍo nihita-sattho lajjī dayā-panno sabba-pāṇabhūtahitānukampi viharati.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Adinn'ādānaɱ pahāya adinn'ādānā paṭivirato hoti dinn'ādāyī dinna-pāṭikaŋkhī.|| ||</p>

					<p class="f4">Athenena suci-bhūtena attanā viharati.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">A-Brahma-cariyaɱ pahāya brahma-cārī hoti ārā-cārī virato methunā gāma-dhammā.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Musā-vādaɱ pahāya musā-vādā paṭivirato hoti sacca-vādī sacca-sandho theto paccayiko avisaŋvādako lokassa.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Pisuṇaɱ vācaɱ pahāya pisuṇāya vācāya paṭivirato hoti.|| ||</p>

					<p class="f4">Ito sutvā na amutra akkhātā imesaɱ bhedāya.|| ||</p>

					<p class="f4">Amutra vā sutvā na imesaɱ akkhātā amūsaɱ bhedāya.|| ||</p>

					<p class="f4">Iti bhinnānaɱ vā sandhātā saɱhitānaɱ vā anuppadātā samagg'ārāmo samagga-rato samagga-nandī samagga-karaṇiɱ vācaɱ bhāsitā hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Pharusaɱ vācaɱ pahāya pharusāya vācāya paṭivirato hoti.|| ||</p>

					<p class="f4">Yā sā vācā neḷā kaṇṇa-sukhā pemaniyā hadayaŋ-gamā porī bahu-jana-kantā bahu-jana-manāpā,||<br />
					tathā-rūpiɱ vācaɱ bhāsitā hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Sampha-p-palāpaɱ pahāya samphappalāpā paṭivirato hoti.|| ||</p>

					<p class="f4">Kālavādī bhūta-vādī attha-vādī dhamma-vādī vinaya-vādī.|| ||</p>

					<p class="f4">Nidhānavatiɱ vācaɱ bhāsitā kālena sāpadesaɱ pariyanta-vatiɱ attha-saɱhitaɱ.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">40. Bīja-gāma-bhūta-gāma-samārambhā paṭivirato hoti.|| ||</p>

					<p class="f4">Eka-bhattiko hoti ratt'ūparato virato vikāla-bhojanā.|| ||</p>

					<p class="f4">Nacca-gīta-vādita-visūka-dassanā paṭivirato hoti.|| ||</p>

					<p class="f4">Mālāgandhavilepanadhāraṇamaṇḍaṇavibhūsanaṭṭhānā paṭivirato hoti.|| ||</p>

					<p class="f4">Uccā-sayana-mahā-sayanā paṭivirato hoti.|| ||</p>

					<p class="f4">Jātarūpa-rajata-paṭi-g-gahaṇā paṭivirato hoti.|| ||</p>

					<p class="f4">Āmaka-dhañña-paṭi-g-gahaṇā paṭivirato hoti.|| ||</p>

					<p class="f4">Āmaka-maɱsa-paṭi-g-gahaṇā paṭivirato hoti.|| ||</p>

					<p class="f4">Itthi-kumārika-paṭi-g-gahaṇā paṭivirato hoti.|| ||</p>

					<p class="f4">Dāsi-dāsa-paṭi-g-gahaṇā paṭivirato hoti.|| ||</p>

					<p class="f4">Aj-eḷaka-paṭi-g-gahaṇā paṭivirato hoti.|| ||</p>

					<p class="f4">Kukkuṭa-sūkara-paṭi-g-gahaṇā paṭivirato hoti.|| ||</p>

					<p class="f4">Hatthigavāssava'avāpaṭi-g-gahaṇā paṭivirato hoti.|| ||</p>

					<p class="f4">Khetta-vatthu-paṭi-g-gahaṇā paṭivirato hoti.|| ||</p>

					<p class="f4">Dūteyya-pahiṇa-gamanānuyogā paṭivirato hoti.|| ||</p>

					<p class="f4">Kaya-vikkayā paṭivirato hoti.|| ||</p>

					<p class="f4">Tulākūṭa-kaɱsakūṭa-mānakūṭā paṭivirato hoti.|| ||</p>

					<p class="f4">Ukkoṭana-vañcana-nikati-sāci-yogā paṭivirato hoti.|| ||</p>

					<p class="f4">Chedanavadha-bandhanaviparāmosaālopasahakārā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">41. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ bījagāma-bhūta-gāma-samārambhaɱ anuyuttā viharanti,||<br />
					seyyath'īdaɱ: mūla-bījaɱ khandha-bījaɱ phaebījaɱ agga-bījaɱ bīja-bījam eva pañcamaɱ.|| ||</p>

					<p class="f4">Iti vā iti eva-rūpā bījagāma-bhūta-gāma-samārambhā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">42. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ sannidhi-kāra-paribhogaɱ anuyuttā viharanti,||<br />
					seyyath'īdaɱ anna-sannidhiɱ pāna-sannidhiɱ vattha-sannidhiɱ yāna-sannidhiɱ sayana-sannidhiɱ gandha-sannidhiɱ āmisa-sannidhiɱ.|| ||</p>

					<p class="f4">Iti vā iti eva-rūpā sannidhi-kāra-paribhogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">43. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ visūkadassanaɱ anuyuttā viharanti,||<br />
					seyyath'īdaɱ: naccaɱ gītaɱ vāditaɱ pekkhaɱ akkhānaɱ pāṇissaraɱ vetālaɱ kumbhathūnaɱ Sobha-nagarakaɱ caṇḍālaɱ vaɱsaɱ dhopanaɱ hatthi-yuddhaɱ assa-yuddhaɱ mahisa-yuddhaɱ usabha-yuddhaɱ aja-yuddhaɱ meṇḍakayuddhaɱ kukkuṭayuddhaɱ vaṭṭakayuddhaɱ daṇḍa-yuddhaɱ muṭṭhi-yuddhaɱ nibbuddhaɱ uyyodhikaɱ balaggaɱ senā-byuhaɱ aṇīkadassanaɱ.|| ||</p>

					<p class="f4">Iti vā iti eva-rūpā visūka-dassanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">44. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ jūta-ppamāda-ṭṭhānānuyogaɱ anuyuttā viharanti,||<br />
					seyyath'īdaɱ: aṭṭha-padaɱ dasa-padaɱ ākāsaɱ parihāra-pathaɱ santikaɱ khalikaɱ ghaṭikaɱ salāka-hatthaɱ akkhaɱ paŋgacīraɱ vaŋkakaɱ mokkha-cikaɱ ciŋgulakaɱ pattāḷhakaɱ rathakaɱ dhanukaɱ akkharikaɱ manesikaɱ yathā-vajjaɱ.|| ||</p>

					<p class="f4">Iti vā iti eva-rūpā jūta-ppamāda-ṭṭhānānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">45. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ uccā-sayana-mahā-sayanaɱ anuyuttā viharanti,||<br />
					seyyath'īdaɱ: āsandiɱ pallaŋkaɱ gonakaɱ cittakaɱ paṭikaɱ paṭalikaɱ tūlikaɱ vikatikaɱ udda-lomiɱ ekanta-lomiɱ kaṭṭhi'ssaɱ koseyyaɱ kuttakaɱ hatth'attharaɱ ass'attharaɱ rath'attharaɱ ajina-ppaveṇiɱ kādali-miga-pavara-pacc'attharaṇaɱ sa-uttara-c-chadaɱ ubhato-lohita-kūpadhānaɱ.|| ||</p>

					<p class="f4">Iti vā iti eva-rūpā uccā-sayana-mahā-sayanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">46. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ maṇḍana-vibhusana-ṭṭhānānuyogaɱ anuyuttā viharanti,||<br />
					seyyath'īdaɱ: ucchādanaɱ parimaddanaɱ nahāpanaɱ sambāhanaɱ ādāsaɱ añjanaɱ mālā-vilepanaɱ mukkha-cuṇṇakaɱ mukhālepanaɱ hattha-bandhaɱ sikhā-bandhaɱ daṇḍakaɱ nāḷikaɱ khaggaɱ chattaɱ citrūpāhanaɱ uṇhīsaɱ maṇiɱ vā'avījaniɱ odātāni vatthāni dīgha-dasāni.|| ||</p>

					<p class="f4">Iti vā iti eva-rūpā maṇḍanavibhūsanaṭṭhānānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">47. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ tiracchāna-kathaɱ anuyuttā viharanti,||<br />
					seyyath'īdaɱ: rāja-kathaɱ cora-kathaɱ mahāmatta-kathaɱ senā-kathaɱ bhaya-kathaɱ yuddha-kathaɱ anna-kathaɱ pāna-kathaɱ vattha-kathaɱ sayana-kathaɱ mālā-kathaɱ gandha-kathaɱ ñāti-kathaɱ yāna-kathaɱ gāma-kathaɱ nigama-kathaɱ nagara-kathaɱ jana-pada-kathaɱ itthi-kathaɱ purisa-kathaɱ (kumārakathaɱ kumārikathaɱ) sūra-kathaɱ visikhā-kathaɱ kumbhaṭṭhāna-kathaɱ pubba-peta-kathaɱ nānatta-kathaɱ loka-k-khāyikaɱ samuddakkhāyikaɱ itibhav-ā-bhava-kathaɱ.|| ||</p>

					<p class="f4">Iti vā iti eva-rūpāya tiracchāna-kathāya paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">48. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ viggāhika-kathaɱ anuyuttā viharanti,||<br />
					seyyath'īdaɱ: 'na tvaɱ imaɱ Dhamma-Vinayaɱ ājānāsi,||<br />
					ahaɱ imaɱ Dhamma-Vinayaɱ ājānāmi.|| ||</p>

					<p class="f4">Kiɱ tvaɱ imaɱ Dhamma-Vinayaɱ ājānissasi?|| ||</p>

					<p class="f4">Micchā-paṭipanno tvam asi,||<br />
					aham asmi sammāpaṭipanno.|| ||</p>

					<p class="f4">Sahitamme asahitante.|| ||</p>

					<p class="f4">Pure vacanīyaɱ pacchā avaca.|| ||</p>

					<p class="f4">Pacchā vacanīyaɱ pure avaca.|| ||</p>

					<p class="f4">Aviciṇṇaɱ te viparāvattaɱ.|| ||</p>

					<p class="f4">Āropito te vādo.|| ||</p>

					<p class="f4">Niggahīto'si.|| ||</p>

					<p class="f4">Cara vāda-p-pamokkhāya,||<br />
					nibbeṭhehi vā sace pahosī' ti.|| ||</p>

					<p class="f4">Iti vā iti eva-rūpāya viggāhika-kathāya paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">49. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ dūteyya-pahiṇa-gamanānuyogamanuyuttā viharanti,||<br />
					seyyath'īdaɱ: raññaɱ rāja-mahāmattānaɱ khattiyānaɱ brāhmaṇānaɱ gahapatikānaɱ kumārānaɱ: idha gaccha,||<br />
					amutrāgaccha,||<br />
					idaɱ hara,||<br />
					amutra idaɱ āharāti.|| ||</p>

					<p class="f4">Iti vā iti eva-rūpā dūteyya-pahiṇa-gamanānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">50. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te kuhakā ca honti lapakā ca nemittikā ca nippesikā ca lābhena lābhaɱ nijigiɱsitāro ca.|| ||</p>

					<p class="f4">Iti vā iti eva-rūpā kuhanalapanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr">Majjhima-sīlaɱ niṭṭhitaɱ</p>

					<p class="f4">51. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: aŋgaɱ nimittaɱ uppādaɱ supiṇaɱ lakkhaṇaɱ mūsikacchinnaɱ aggi-homaɱ dabbi-homaɱ thusa-homaɱ kaṇa-homaɱ taṇḍula-homaɱ sappi-homaɱ tela-homaɱ mukha-homaɱ lohita-homaɱ aŋga-vijjā vatthu-vijjā khatta-vijjā siva-vijjā bhūta-vijjā bhūrivijjā ahi-vijjā visa-vijjā vicchika-vijjā mūsika-vijjā sakuṇa-vijjā vāyasa-vijjā pakkajjhānaɱ sara-parittānaɱ miga-cakkaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">52. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: maṇi-lakkhaṇaɱ vattha-lakkhaṇaɱ daṇḍa-lakkhaṇaɱ asi-lakkhaṇaɱ usu-lakkhaṇaɱ dhanu-lakkhaṇaɱ āvudha-lakkhaṇaɱ itthi-lakkhaṇaɱ purisa-lakkhaṇaɱ kumāra-lakkhaṇaɱ kumārilakkhaṇaɱ dāsa-lakkhaṇaɱ dāsilakkhaṇaɱ hatthi-lakkhaṇaɱ assa-lakkhaṇaɱ mahisa-lakkhaṇaɱ usabha-lakkhaṇaɱ go-lakkhaṇaɱ aja-lakkhaṇaɱ meṇḍa-lakkhaṇaɱ kukkuṭa-lakkhaṇaɱ vaṭṭakalakkhaṇaɱ godhā-lakkhaṇaɱ kaṇṇikā-lakkhaṇaɱ kacchapa-lakkhaṇaɱ miga-lakkhaṇaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">53. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: raññaɱ niyyānaɱ bhavissati,||<br />
					raññaɱ aniyyānaɱ bhavissati,||<br />
					abbhantarānaɱ raññaɱ upayānaɱ bhavissati,||<br />
					bāhirānaɱ raññaɱ apayānaɱ bhavissati,||<br />
					bāhirānaɱ raññaɱ upayānaɱ bhavissati,||<br />
					abbhantarānaɱ raññaɱ apayānaɱ bhavissati,||<br />
					abbhantarānaɱ raññaɱ jayo bhavissati,||<br />
					bāhirānaɱ raññaɱ parājayo bhavissati,||<br />
					bāhirānaɱ raññaɱ jayo bhavissati,||<br />
					abbhantarānaɱ raññaɱ parājayo bhavissati,||<br />
					iti imassa jayo bhavissati,||<br />
					imassa parājayo bhavissati.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">54. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: canda-ggāho bhavissati.|| ||</p>

					<p class="f4">Suriyaggāho bhavissati,||<br />
					nakkhatta-ggāho bhavissati,||<br />
					candima-suriyānaɱ patha-gamanaɱ bhavissati,||<br />
					candima-suriyānaɱ uppatha-gamanaɱ bhavissati,||<br />
					nakkhattānaɱ patha-gamanaɱ bhavissati,||<br />
					nakkhattānaɱ uppatha-gamanaɱ bhavissati,||<br />
					ukkā-pāto bhavissati,||<br />
					disā-ḍāho bhavissati,||<br />
					bhūmi-cālo bhavissati,||<br />
					deva-dundūbhi bhavissati,||<br />
					candima-suriya-nakkhattānaɱ uggamanaɱ ogamanaɱ saɱkilesaɱ vodānaɱ bhavissati,||<br />
					evaɱ-vipāko canda-ggāho bhavissati,||<br />
					evaɱ-vipāko suriya-ggāho bhavissati,||<br />
					evaɱ-vipāko nakkhatta-ggāho bhavissati,||<br />
					evaɱ-vipākaɱ candima-suriyānaɱ patha-gamanaɱ bhavissati,||<br />
					evaɱ-vipākaɱ candima-suriyānaɱ uppatha-gamanaɱ bhavissati,||<br />
					evaɱ-vipākaɱ nakkhattānaɱ patha-gamanaɱ bhavissati,||<br />
					evaɱ-vipākaɱ nakkhattānaɱ uppatha-gamanaɱ bhavissati,||<br />
					evaɱ-vipāko ukkā-pāto bhavissati,||<br />
					evaɱ-vipāko disā-ḍāho bhavissati,||<br />
					evaɱ-vipāko bhūmi-cālo bhavissati,||<br />
					evaɱ-vipāko deva-dundūbhi bhavissati,||<br />
					evaɱ-vipākaɱ candima-suriya-nakkhattānaɱ uggamanaɱ ogamanaɱ saŋkilesaɱ vodānaɱ bhavissati,||<br />
					iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">55. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: subbuṭṭhikā bhavissati,||<br />
					dubbuṭṭhikā bhavissati,||<br />
					subhikkhaɱ bhavissati,||<br />
					dubbhikkhaɱ bhavissati,||<br />
					khemaɱ bhavissati,||<br />
					bhayaɱ bhavissati,||<br />
					rogo bhavissati,||<br />
					ārogyaɱ bhavissati.|| ||</p>

					<p class="f4">Muddā gaṇanā saɱkhānaɱ kāveyyaɱ lokāyataɱ,||<br />
					iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">56. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: āvāhanaɱ vivāhanaɱ saɱvadanaɱ vivadanaɱ saɱkiraṇaɱ vikiraṇaɱ subhaga-karaṇaɱ dubbhaga-karaṇaɱ viruddha-gabbha-karaṇaɱ jivhā-nittha-d-danaɱ hanusaɱhananaɱ hatthābhijappanaɱ kaṇṇa-jappanaɱ ādāsa-pañhaɱ kumāripañhaɱ deva-pañhaɱ ādiccupaṭṭhānaɱ Mahat-upaṭṭhānaɱ abbhujjalanaɱ sirivhāyanaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">57. Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: santi-kammaɱ paṇidhi-kammaɱ (bhūtakammaɱ) bhūri-kammaɱ vassa-kammaɱ vossa-kammaɱ vatthu-kammaɱ vatthu-parikiraṇaɱ ācamanaɱ nahāpanaɱ juhanaɱ vamanaɱ virecanaɱ uddha-virecanaɱ adho-virecanaɱ sīsa-virecanaɱ kaṇṇa-telaɱ netta-tappanaɱ natthu-kammaɱ añjanaɱ paccañjanaɱ sālākiyaɱ salla-kattiyaɱ dāraka-tikicchā mūla-bhesajjānaɱ anuppadānaɱ osadhīnaɱ paṭimokkho.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">58. Atha kho brāhmaṇa,||<br />
					bhikkhu evaɱ sīla-sampanno na kuto ci bhayaɱ samanupassati yad idaɱ sīlasaŋvarato.|| ||</p>

					<p class="f4">Seyyathā pi brāhmaṇa,||<br />
					khattiyo muddhā-vasitto1 nihatapaccāmitto na kuto ci bhayaɱ samanupassati yad idaɱ pacca-t-thikato.|| ||</p>

					<p class="f4">Evam eva kho brāhmaṇa,||<br />
					bhikkhu evaɱ sīla-sampanno na kuto ci bhayaɱ samanupassati yad idaɱ sīlasaŋvarato.|| ||</p>

					<p class="f4">So iminā ariyena sīla-k-khandhena samannāgato ajjhattaɱ anavajja-sukhaɱ paṭisaŋvedeti.|| ||</p>

					<p class="f4">Evaɱ kho brāhmaṇa bhikkhu sīla-sampanno hoti.|| ||</p>

					<p class="ctr">Mahā-sīlaɱ niṭṭhitaɱ</p>

					<p class="f4">59. Kathañ ca brāhmaṇa,||<br />
					bhikkhu indriyesu gutta-dvāro hoti?|| ||</p>

					<p class="f4">Idha brāhmaṇa,||<br />
					bhikkhu cakkhunā rūpaɱ disvā na nimittaggāhi hoti nānuvyañjanaggāhī.|| ||</p>

					<p class="f4">Yatvādhi-karaṇam enaɱ cakkhu'ndriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati.|| ||</p>

					<p class="f4">Rakkhati cakkhu'ndriyaɱ,||<br />
					cakkhu'ndriye saŋvaraɱ āpajjati.|| ||</p>

					<p class="f4">Sotena saddaɱ sutvā na nimittaggāhi hoti nānuvyañjanaggāhī.|| ||</p>

					<p class="f4">Yatvādhi-karaṇam enaɱ sot'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati.|| ||</p>

					<p class="f4">Rakkhati sot'indriyaɱ,||<br />
					sot'indriye saŋvaraɱ āpajjati.|| ||</p>

					<p class="f4">Ghānena gandhaɱ ghāyitvā na nimittaggāhi hoti nānuvyañjanaggāhī.|| ||</p>

					<p class="f4">Yatvādhi-karaṇam enaɱ ghān'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati.|| ||</p>

					<p class="f4">Rakkhati ghān'indriyaɱ,||<br />
					ghān'indriye saŋvaraɱ āpajjati.|| ||</p>

					<p class="f4">Jivhāya rasaɱ sāyitvā na nimittaggāhi hoti nānuvyañjanaggāhī.|| ||</p>

					<p class="f4">Yatvādhi-karaṇam enaɱ jivh'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati.|| ||</p>

					<p class="f4">Rakkhati jivh'indriyaɱ,||<br />
					jivh'indriye saŋvaraɱ āpajjati.|| ||</p>

					<p class="f4">Kāyena phoṭṭhabbaɱ phusitvā na nimittaggāhi hoti nānuvyañjanaggāhī.|| ||</p>

					<p class="f4">Yatvādhi-karaṇam enaɱ kāy'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati.|| ||</p>

					<p class="f4">Rakkhati kāy'indriyaɱ,||<br />
					kāy'indriye saŋvaraɱ āpajjati.|| ||</p>

					<p class="f4">Manasā dhammaɱ viññāya na nimittaggāhi hoti nānuvyañjanaggāhī.|| ||</p>

					<p class="f4">Yatvādhi-karaṇam enaɱ man'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvāssaveyyuɱ,||<br />
					tassa saɱvarāya paṭipajjati.|| ||</p>

					<p class="f4">Rakkhati man'indriyaɱ,||<br />
					man'indriye saŋvaraɱ āpajjati.|| ||</p>

					<p class="f4">So iminā ariyena indriya-saɱvarena samannāgato ajjhattaɱ abyāsekasukhaɱ paṭisaŋvedeti.|| ||</p>

					<p class="f4">Evaɱ kho brāhmaṇa bhikkhu indriyesu gutta-dvāro hoti.|| ||</p>

					<p class="f4">60. Kathañ ca brāhmaṇa,||<br />
					bhikkhu sati-sampajaññena samannāgato hoti?|| ||</p>

					<p class="f4">Idha brāhmaṇa,||<br />
					bhikkhu abhikkante paṭikkante sampajāna-kārī hoti,||<br />
					ālokite vilokite sampajāna-kārī hoti,||<br />
					sammiñjite pasārite sampajāna-kārī hoti,||<br />
					sanghāṭipatta-cīvaradhāraṇe sampajāna-kārī hoti,||<br />
					asite pīte khāyite sāyite sampajāna-kārī hoti.|| ||</p>

					<p class="f4">Uccāra-passā-vakamme sampajāna-kārī hoti.|| ||</p>

					<p class="f4">Gate ṭhite nisinne sutte jāgarite bhāsite tuṇhī-bhāve sampajāna-kārī hoti.|| ||</p>

					<p class="f4">Evaɱ kho brāhmaṇa bhikkhu sati-sampajaññena samannāgato hoti.|| ||</p>

					<p class="f4">61. Kathañ ca brāhmaṇa bhikkhu santuṭṭho hoti?|| ||</p>

					<p class="f4">Idha brāhmaṇa bhikkhu santuṭṭho hoti kāya-parihārikena cīvarena kucchi-parihārikena piṇḍa-pātena.|| ||</p>

					<p class="f4">So yena yen'eva pakkamati samādāyeva pakkamati.|| ||</p>

					<p class="f4">Seyyathā pi brāhmaṇa pakkhi sakuṇo yena yen'eva ḍeti sapattabhārova ḍeti,||<br />
					evam eva kho brāhmaṇa bhikkhu santuṭṭho hoti kāya-parihārikena cīvarena kucchi-parihārikena piṇḍa-pātena.|| ||</p>

					<p class="f4">So yena yen'eva pakkamati samādāyeva pakkamati.|| ||</p>

					<p class="f4">Evaɱ kho brāhmaṇa bhikkhu santuṭṭho hoti.|| ||</p>

					<p class="f4">62. So iminā ca ariyena sīla-k-khandhena samannāgato,||<br />
					iminā ca ariyena indriya-saɱvarena samannāgato,||<br />
					iminā ca ariyena sati-sampajaññena samannāgato,||<br />
					imāya ca ariyāya santuṭṭhiyā samannāgato,||<br />
					vivittaɱ sen'āsanaɱ bhajati araññaɱ rukkha-mūlaɱ pabbataɱ kandaraɱ giri-guhaɱ susānaɱ vana-patthaɱ abbhokāsaɱ palālapuñjaɱ.|| ||</p>

					<p class="f4">So pacchā-bhattaɱ piṇḍa-pāta-paṭikkanto nisīdati pallaŋkaɱ ābhujitvā ujuɱ kāyaɱ paṇidhāya parimukhaɱ satiɱ upaṭṭha-petvā.|| ||</p>

					<p class="f4">63. So abhijjhaɱ loke pahāya vigat-ā-bhijjhena cetasā viharati abhijdhāya cittaɱ parisodheti.|| ||</p>

					<p class="f4">Vyāpāda-padosaɱ pahāya avyāpanna-citto viharati sabba-pāṇa-bhūta-hitānukampī.|| ||</p>

					<p class="f4">Vyāpāda-padosā cittaɱ parisodheti.|| ||</p>

					<p class="f4">Thīna-middhaɱ pahāya vigatathīna-middho viharati āloka-saññī sato sampajāno.|| ||</p>

					<p class="f4">Thinamiddhā cittaɱ parisodheti.|| ||</p>

					<p class="f4">Uddhacca-kukkuccaɱ pahāya anuddhato viharati ajjhattaɱ vūpasanta-citto uddhacca-kukkuccā cittaɱ parisodheti.|| ||</p>

					<p class="f4">Vici-kicchaɱ pahāya tiṇṇa-vici-kiccho viharati.|| ||</p>

					<p class="f4">Akathaɱkathī kusalesu dhammesu.|| ||</p>

					<p class="f4">Vicikicchāya cittaɱ parisodheti.|| ||</p>

					<p class="f4">64. Seyyathā pi brāhmaṇa puriso iṇaɱ ādāya kammante payojeyya,||<br />
					tassa te kammantā samijjheyyuɱ,||<br />
					so yāni ca porāṇāni iṇamūlāni tāni ca byantīkareyya.|| ||</p>

					<p class="f4">Siyā c'assa uttariɱ avasiṭṭhaɱ dārabharaṇāya.|| ||</p>

					<p class="f4">Tassa evam assa:|| ||</p>

					<p class="f4">'Ahaɱ kho pubbe iṇaɱ ādāya kammante payojesiɱ.|| ||</p>

					<p class="f4">Tassa me te kammantā samijjhiɱsu.|| ||</p>

					<p class="f4">So'haɱ yāni ca porāṇāni iṇamūlāni tāni ca byantīakāsiɱ.|| ||</p>

					<p class="f4">Atthi ca me uttariɱ avasiṭṭhaɱ dārabharaṇāyā' ti.|| ||</p>

					<p class="f4">So tato nidānaɱ labhetha pāmojjaɱ.|| ||</p>

					<p class="f4">Adhigaccheyya somanassaɱ.|| ||</p>

					<p class="f4">65. seyyathā pi brāhmaṇa puriso ābādhiko assa dukkhito bāḷha-gilāno,||<br />
					bhattaɱ c'assa na c-chādeyya,||<br />
					na c'assa kāye balamattā.|| ||</p>

					<p class="f4">So aparena samayena tamhā ābādhā mucceyya,||<br />
					bhattañ c'assa chādeyya,||<br />
					siyā c'assa kāye balamattā.|| ||</p>

					<p class="f4">Tassa evam assa: ahaɱ kho pubbe ābādhiko ahosiɱ,||<br />
					dukkhito bāḷha-gilāno,||<br />
					bhattaɱ ca me nacchādesī.|| ||</p>

					<p class="f4">Na c'assa me āsi kāye balamattā.|| ||</p>

					<p class="f4">So'mhi etarahi tamhā ābādhā mutto bhattañ ca me chādeti,||<br />
					atthi ca me kāye balamattā' ti.|| ||</p>

					<p class="f4">So tatonidānaɱ labhetha pāmojjaɱ adhigaccheyya somanassaɱ.|| ||</p>

					<p class="f4">66. seyyathā pi brāhmaṇa puriso bandhanāgāre baddho assa.|| ||</p>

					<p class="f4">So aparena samayena tamhā bandhanā mucceyya sotthinā avyayena.|| ||</p>

					<p class="f4">Na casasa kiñci bhogānaɱ vayo.|| ||</p>

					<p class="f4">Tassa evam assa: 'ahaɱ kho pubbe bandhanāgāraɱ baddho ahosiɱ.|| ||</p>

					<p class="f4">Somhi etarahi tambhā bandhanā mutto sotthinā avyayena.|| ||</p>

					<p class="f4">N'atthi ca me kiñci bhogānaɱ vayo' ti.|| ||</p>

					<p class="f4">So tatonidānaɱ labhetha pāmojjaɱ,||<br />
					adhigaccheyya somanassaɱ.|| ||</p>

					<p class="f4">67. Seyyathā pi brāhmaṇa puriso dāso assa anattādhīno parādhīno na yenakām'aŋgamo.|| ||</p>

					<p class="f4">So aparena samayena tambhā dāsabyā mucceyya,||<br />
					attādhīno aparādhīno bhujisso yenakām'aŋgamo.|| ||</p>

					<p class="f4">Tassa evam assa: 'ahaɱ kho pubbe dāso ahosiɱ anattādhīno parādhīno na yenakām'aŋgamo.|| ||</p>

					<p class="f4">So'mhi etarahi tambhā dāsabyā mutto attādhīno aparādhīno bhujisso yenakām'aŋgamo' ti.|| ||</p>

					<p class="f4">So tato nidānaɱ labhetha pāmojjaɱ adhigaccheyya somanassaɱ.|| ||</p>

					<p class="f4">68. seyyathā pi brāhmaṇa puriso sadhano sabhogo kantāraddhāna-maggaɱ paṭipajjeyya dubbhikkhaɱ sappaṭi-bhayaɱ.|| ||</p>

					<p class="f4">So aparena samayena taɱ kantāraɱ nitthareyya,||<br />
					sotthinā gāmantaɱ anupāpuṇeyya khemaɱ appaṭibhayaɱ.|| ||</p>

					<p class="f4">Tassa evam assa: 'ahaɱ kho pubbe sadhano sabhogo kantāraddhāna-maggaɱ paṭipajjiɱ dubbhikkhaɱ sappaṭi-bhayaɱ.|| ||</p>

					<p class="f4">So'mbhi etarahi taɱ kantāraɱ nitthiṇṇo sotthinā gāmantaɱ anuppatto khemaɱ appaṭibhayanti.|| ||</p>

					<p class="f4">So tato nidānaɱ labhetha pāmojjaɱ adhigaccheyya somanassaɱ.|| ||</p>

					<p class="f4">69. Evam eva kho brāhmaṇa bhikkhu yathā iṇaɱ yathā rogaɱ yathā bandhanāgāraɱ yathā dāsabyaɱ yathā kantāraddhāna-maggaɱ.|| ||</p>

					<p class="f4">Evaɱ ime pañca-nīvaraṇe appahīne attani samanupassati.|| ||</p>

					<p class="f4">Seyyathā pi brāhmaṇa ānaṇyaɱ yathā ārogyaɱ yathā bandhanā mokkhaɱ yathā bhujissaɱ yathā khemantabhūmiɱ,||<br />
					evam eva kho brāhmaṇa bhikkhu ime pañca-nīvaraṇe pahīne attani samanupassati.|| ||</p>

					<p class="f4">70. Tass'ime pañca-nīvaraṇe pahīne attani samanupassato pāmojjaɱ1 jāyati.|| ||</p>

					<p class="f4">Pamuditassa pīti jāyati.|| ||</p>

					<p class="f4">Pītimanassa kāyo passambhati.|| ||</p>

					<p class="f4">Passaddhakāyo sukhaɱ vedeti.|| ||</p>

					<p class="f4">Sukhino cittaɱ samādhiyati.|| ||</p>

					<p class="f4">71. So vivicc'eva kāmehi,||<br />
					vivicca akusalehi dhammehi,||<br />
					sa-vitakkaɱ sa-vicāraɱ viveka-jaɱ pīti-sukhaɱ paṭhamaɱ-jhānaɱ upasampajja viharati.|| ||</p>

					<p class="f4">So imameva kāyaɱ viveka-jena pīti-sukhena abhisanneti parisanneti paripūreti parippharati.|| ||</p>

					<p class="f4">Nāssa kiñci sabbā-vato kāyassa viveka-jena pīti-sukhena apphuṭaɱ hoti.|| ||</p>

					<p class="f4">72. seyyathā pi brāhmaṇa dakkho nahāpako vā nahāpakantevāsī vā kaɱsathāle nahānīyacuṇṇāni ākiritvā udakena paripphosakaɱ paripphosakaɱ sanneyya,||<br />
					sāyaɱ nahānīyapiṇḍī snehānugatā snehaparetā santara-bāhirā phuṭā snehena,||<br />
					na ca paggharaṇi.|| ||</p>

					<p class="f4">Evam eva kho brāhmaṇa bhikkhu imameva kāyaɱ viveka-jena pīti-sukhena abhisanneti parisanneti paripūreti parippharati.|| ||</p>

					<p class="f4">Nāssa kiñci sabbā-vato kāyassa viveka-jena pīti-sukhena apphuṭaɱ hoti.|| ||</p>

					<p class="f4">Ayaɱ kho brāhmaṇa yañño purimehi yaññehi appaṭṭhataro ca appa-samārambha-taro ca maha-p-phalataro ca mahā-nisaɱsa-taro ca.|| ||</p>

					<p class="f4">73. Puna ca paraɱ brāhmaṇa bhikkhu vitakka-vicārānaɱ vūpasamā ajjhattaɱ sampasādanaɱ cetaso ekodi-bhāvaɱ avitakkaɱ avicāraɱ samādhi-jaɱ pīti-sukhaɱ dutiyaɱ-jhānaɱ upasampajja viharati.|| ||</p>

					<p class="f4">So imameva kāyaɱ samādhijena pīti-sukhena abhisanneti parisanneti paripūreti parippharati.|| ||</p>

					<p class="f4">Nāssa kiñci sabbā-vato kāyassa samādhijena pīti-sukhena apphuṭaɱ hoti.|| ||</p>

					<p class="f4">74. seyyathā pi brāhmaṇa udaka-rahado gambhīro ubbhidodako,||<br />
					tassa nev'assa puratthimāya disāya udakassa āya-mukhaɱ,||<br />
					na dakkhiṇāya disāya udakassa āya-mukhaɱ,||<br />
					na pacchi-māya disāya udakassa āya-mukhaɱ,||<br />
					na uttarāya disāya udakassa āya-mukhaɱ,||<br />
					devo ca na kālena kālaɱ sammā dhāraɱ anuppaveccheyya,||<br />
					atha kho tamhā ca udaka-rahadā sītā vāridhārā ubbhijjitvā tam eva udaka-rahadaɱ sītena vārinā abhisanneyya parisanneyya paripūreyya.|| ||</p>

					<p class="f4">Nāssa kiñci sabbā-vato udaka-rahadassa sītena vārinā apphuṭaɱ assa.|| ||</p>

					<p class="f4">Evam eva kho brāhmaṇa bhikkhu imameva kāyaɱ samādhijena pīti-sukhena abhisanneti parisanneti paripūreti parippharati.|| ||</p>

					<p class="f4">Nāssa kiñci sabbā-vato kāyassa samādhijena pīti-sukhena apphuṭaɱ hoti.|| ||</p>

					<p class="f4">Ayaɱ kho brāhmaṇa yañño purimehi yaññehi appaṭṭhataro ca appsamārambhataro ca maha-p-phalataro ca mahā-nisaɱsa-taro ca.|| ||</p>

					<p class="f4">75. Puna ca paraɱ brāhmaṇa bhikkhu pītiyā ca virāgā upekkhako ca viharati sampajāno,||<br />
					sukhañca kāyena paṭisaŋvedeti.|| ||</p>

					<p class="f4">Yantaɱ ariyā ācikkhanti 'Upekkhako satimā sukha-vihārī' ti.|| ||</p>

					<p class="f4">Taɱ tatiyaɱ-jhānaɱ upasampajja viharati.|| ||</p>

					<p class="f4">So imameva kāyaɱ nippītikena sukhena abhisanneti parisanneti paripūreti parippharati.|| ||</p>

					<p class="f4">Nāssa kiñci sabbā-vato kāyassa nippītikena sukhena apphuṭaɱ hoti.|| ||</p>

					<p class="f4">76. seyyathā pi brāhmaṇa uppaliniyaɱ vā paduminiyaɱ vā puṇḍarīkiniyaɱ vā appekaccāni uppalāni vā padumāni vā puṇḍarīkāni vā udake jātāni udake saɱvaddhāni1 udakānuggatāni antonimuggaposīni,||<br />
					tāni yāva caggā yāva ca mūlā sītena vārinā abhisannāni2 parisannāni paripūrāni paripphuṭāni.|| ||</p>

					<p class="f4">Nāssa kiñci sabbā-vataɱ uppalānaɱ vā padumānaɱ vā puṇḍarīkānaɱ vā sītena vārinā apphuṭaɱ assa.|| ||</p>

					<p class="f4">Evam eva kho brāhmaṇa bhikkhu imameva kāyaɱ nippītikena sukhena abhisanneti parisanneti paripūreti parippharati.|| ||</p>

					<p class="f4">Nāssa kiñci sabbā-vato kāyassa nippītikena sukhena apphuṭaɱ hoti.|| ||</p>

					<p class="f4">Ayaɱ kho brāhmaṇa yañño purimehi yaññehi appaṭṭhataro ca appa-samārambha-taro ca maha-p-phalataro ca mahā-nisaɱsa-taro ca.|| ||</p>

					<p class="f4">77. Puna ca paraɱ brāhmaṇa bhikkhu sukhassa ca pahānā dukkhassa ca pahānā pubb'eva somanassa-domanassānaɱ atthaŋ-gamā adukkha-m-asukhaɱ upekkhā-sati-pārisuddhiɱ catutthaɱ-jhānaɱ upasampajja viharati.|| ||</p>

					<p class="f4">So imameva kāyaɱ parisuddhena cetasā pariyodātena pharitvā nisinno hoti.|| ||</p>

					<p class="f4">Nāssa kiñci sabbā-vato kāyassa parisuddhena cetasā pariyodātena apphuṭaɱ hoti.|| ||</p>

					<p class="f4">78. seyyathā pi brāhmaṇa puriso odātena vatthena sasīsaɱ pārupitvā nisinno assa,||<br />
					nāssa kiñci sabbā-vato kāyassa odātena vatthena appuṭaɱ assa.|| ||</p>

					<p class="f4">Evam eva kho brāhmaṇa bhikkhu imameva kāyaɱ parisuddhena cetasā pariyodātena pharitvā nisinno hoti.|| ||</p>

					<p class="f4">Nāssa kiñci sabbā-vato kāyassa parisuddhena cetasā pariyodātena apphuṭaɱ hoti.|| ||</p>

					<p class="f4">Ayaɱ kho brāhmaṇa yañño purimehi yaññehi appaṭṭhataro ca appa-samārambha-taro ca maha-p-phalataro ca mahā-nisaɱsa-taro ca.|| ||</p>

					<p class="f4">79. So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte1 ñāṇa-dassanāya cittaɱ abhinīharati abhininnāmeti.|| ||</p>

					<p class="f4">So evaɱ pajānāti: 'ayaɱ kho me kāyo rūpī cātum-mahā-bhūtiko mātā-pettika-sambhavo odana-kummās-ūpacayo anicc'ucchādana-parimaddanabhedanaviddhaɱsana-dhammo,||<br />
					idaɱ ca pana me viññāṇaɱ ettha sitaɱ ettha paṭibaddhan' ti.|| ||</p>

					<p class="f4">80. seyyathā pi brāhmaṇa,||<br />
					maṇi veeriyo subho jātimā aṭṭhaɱso suparikammakato accho vi-p-pasanno anāvilo sabbākārasampanno,||<br />
					tatr'assa suttaɱ āvutaɱ nīlaɱ vā pītaɱ vā lohitaɱ vā odātaɱ vā paṇḍusuttaɱ2 vā.|| ||</p>

					<p class="f4">Tam enaɱ cakkhumā puriso hatthe karitvā pacc-a-vekkheyya,||<br />
					'ayaɱ kho maṇi veeriyo subho jātimā aṭṭhaɱso suparikammakato accho vi-p-pasanno anāvilo sabbākārasampanno.|| ||</p>

					<p class="f4">Tatridaɱ suttaɱ āvutaɱ nīlaɱ vā pītaɱ vā lohitaɱ vā odātaɱ vā paṇḍusuttaɱ vā' ti.|| ||</p>

					<p class="f4">Evam eva kho brāhmaṇa,||<br />
					bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte ñāṇa-dassanāya cittaɱ abhinīharati abhininnāmeti.|| ||</p>

					<p class="f4">So evaɱ pajānāti: 'ayaɱ kho me kāyo rūpī cātum-mahā-bhūtiko mātā-pettika-sambhavo,||<br />
					odana-kummās-ūpacayo,||<br />
					anicc'ucchādana-parimaddanabhedanaviddhaɱsana-dhammo.|| ||</p>

					<p class="f4">Idaɱ ca pana me viññāṇaɱ ettha sitaɱ ettha paṭibaddhanti.|| ||</p>

					<p class="f4">Ayaɱ kho brāhmaṇa,||<br />
					yaññehi appaṭṭhataro ca appa-samārambha-taro ca maha-p-phalataro ca mahā-nisaɱsa-taro ca.|| ||</p>

					<p class="f4">81. So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte mano-mayaɱ kāyaɱ abhinimminanāya cittaɱ abhinīharati abhininnāmeti.|| ||</p>

					<p class="f4">So imamhā kāyā aññaɱ kāyaɱ abhinimmināti rūpiɱ mano-mayaɱ sabbaŋgapaccaŋgiɱ ahīnindriyaɱ.|| ||</p>

					<p class="f4">Seyyathā pi brāhmaṇa,||<br />
					puriso muñjamhā īsikaɱ1 pabbāheyya,||<br />
					tassa evam assa "ayaɱ muñjo,||<br />
					ayaɱ īsikā.|| ||</p>

					<p class="f4">Añño muñjo,||<br />
					aññā īsikā.|| ||</p>

					<p class="f4">Muñjamhā tv'eva īsikā pabbāḷhā" ti.|| ||</p>

					<p class="f4">Seyyathā vā pana brāhmaṇa,||<br />
					puriso asi kosiyā pabbāheyya,||<br />
					tassa evam assa "ayaɱ asi,||<br />
					ayaɱ kosi,||<br />
					añño asi,||<br />
					aññā kosi,||<br />
					kosiyātv'eva asi pabbā'ho" ti.|| ||</p>

					<p class="f4">Seyyathā vā pana brāhmaṇa,||<br />
					puriso ahiɱ karaṇḍā uddhareyya,||<br />
					tassa evam assa "ayaɱ ahi,||<br />
					ayaɱ karaṇḍo,||<br />
					añño ahi,||<br />
					añño karaṇḍo,||<br />
					karaṇḍā tv'eva ahi ubbhato" ti.|| ||</p>

					<p class="f4">Evam eva kho brāhmaṇa,||<br />
					bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte.|| ||</p>

					<p class="f4">Kammaniye ṭhite ānejjappatte mano-mayaɱ kāyaɱ abhinimminanāya cittaɱ abhinīharati abhininnāmeti.|| ||</p>

					<p class="f4">So imamhā kāyā aññaɱ kāyaɱ abhinimmināti rūpiɱ mano-mayaɱ sabbaŋgapaccaŋgiɱ ahīnindriyaɱ.|| ||</p>

					<p class="f4">Ayaɱ kho brāhmaṇa,||<br />
					yañño purimehi yaññehi appaṭṭhataro ca appa-samārambha-taro ca maha-p-phalataro ca mahā-nisaɱsa-taro ca.|| ||</p>

					<p class="f4">82. So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte iddhividhāya cittaɱ abhinīharati abhininnāmeti.|| ||</p>

					<p class="f4">So anekavibhitaɱ iddhi-vidhaɱ pacc'anubhoti eko pi hutvā bahudhā hoti,||<br />
					bahudhā pi hutvā eko hoti,||<br />
					āvībhāvaɱ tiro-bhāvaɱ tiro-kuḍḍaɱ tiro-pākāraɱ tiro-pabbataɱ asajja-māno gacchati seyyathā pi ākāse.|| ||</p>

					<p class="f4">Paṭhaviyā pi ummujjani-mujjaɱ karoti seyyathā pi udake.|| ||</p>

					<p class="f4">Udake pi abhijja-māne gacchati seyyathā pi paṭhaviyaɱ.|| ||</p>

					<p class="f4">Ākāse pi pallaŋkena kamati seyyathā pi pakkhi sakuṇo.|| ||</p>

					<p class="f4">Ime pi candima-suriye evaɱ mahiddhike evaɱ mah-ā-nubhāve pāṇinā parimasati parimajjati yāva Brahma-lokā pi kāyena vasaɱ vatteti.|| ||</p>

					<p class="f4">Seyyathā pi brāhmaṇa,||<br />
					dakkho kumbhakāro vā kumbhakārantevāsī vā supari-kamma-katāya mattikāya yaɱ yad eva bhājanavikatiɱ ākaŋkheyya taɱ tad eva kareyya abhinipphādeyya:</p>

					<p class="f4">Seyyathā vā pana brāhmaṇa,||<br />
					dakkho dantakāro dantakārantevāsī vā suparikammakatasmiɱ dantasmiɱ yaɱ yad eva dantavikatiɱ ākaŋkheyya taɱ tad eva kareyya abhinipphādeyya:</p>

					<p class="f4">Seyyathā vā pana brāhmaṇa,||<br />
					dakkho suvaṇṇakāro vā suvaṇṇakārantevāsī vā suparikammakatasmiɱ suvaṇṇasmiɱ yaɱ yad eva suvaṇṇavikatiɱ ākaŋkheyya,||<br />
					taɱ tad eva kareyya abhinipphādeyya:</p>

					<p class="f4">Evam eva kho brāhmaṇa,||<br />
					bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte iddhividhāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ iddhi-vidhaɱ pacc'anubhoti eko pi hutvā bahudhā hoti bahudhā pi hutvā eko hoti.|| ||</p>

					<p class="f4">Āvībhāvaɱ tiro-bhāvaɱ tiro-kuḍḍaɱ tiro-pākāraɱ tiro-pabbataɱ asajja-māno gacchati seyyathā pi udake.|| ||</p>

					<p class="f4">Udake pi abhijja-māne gacchati seyyathā pi paṭhaviyaɱ.|| ||</p>

					<p class="f4">Ākāse pi pallaŋkena kamati seyyathā pi pakkhi sakuṇo.|| ||</p>

					<p class="f4">Ime pi candima-suriye evaɱmahiddhike evaɱmah-ā-nubhāve pāṇinā parimasati parimajjati.|| ||</p>

					<p class="f4">Yāva Brahma-lokā pi kāyena vasaɱ vatteti.|| ||</p>

					<p class="f4">Ayaɱ kho brāhmaṇa yañño purimehi yaññehi appaṭṭhataro ca appa-samārambha-taro ca maha-p-phalataro ca mahā-nisaɱsa-taro ca.|| ||</p>

					<p class="f4">83. So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte dibbāya sota-dhātuyā cittaɱ abhinīharati,||<br />
					abhininnāmeti.|| ||</p>

					<p class="f4">So dibbāya sota-dhātuyā visuddhāya atikkanta-mānusikāya ubho sadde suṇāti dibbe ca mānuse ca ye dūre santike ca.|| ||</p>

					<p class="f4">84. Seyyathā pi brāhmaṇa,||<br />
					puriso addhāna-magga-paṭipanno,||<br />
					so suṇeyya bheri-saddampi mudiŋgasaddampi saŋkhapaṇavadeṇḍimasaddampi.|| ||</p>

					<p class="f4">Tassa evam assa 'bheri-saddo i' ti pi mudiŋgasaddo i' ti pi saŋkhapaṇavadeṇḍimasaddo i' ti.i.|| ||</p>

					<p class="f4">Evam eva kho brāhmaṇa,||<br />
					bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite āneñjapatte dibbāya sota-dhātuyā cittaɱ abhinīharati,||<br />
					abhininnāmeti.|| ||</p>

					<p class="f4">So dībbāya sota-dhātuyā visuddhāya atikkanta-mānusikāya ubho sadde suṇāti dibbe ca mānuse ca ye dūre santike ca.|| ||</p>

					<p class="f4">Ayaɱ kho brāhmaṇa,||<br />
					yañño purimehi yaññehi appaṭṭhataro ca appa-samārambha-taro ca maha-p-phalataro ca mahā-nisaɱsa-taro ca.|| ||</p>

					<p class="f4">85. So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte ceto-pariyañāṇāya cittaɱ abhinīharati abhininnāmeti.|| ||</p>

					<p class="f4">So para-sattānaɱ para-puggalānaɱ cetasā ceto paricca pajānāti.|| ||</p>

					<p class="f4">Sarāgaɱ vā cittaɱ sarāgaɱ cittanti pajānāti,||<br />
					vīta-rāgaɱ vā cittaɱ vīta-rāgaɱ cittanti pajānāti,||<br />
					sadosaɱ vā cittaɱ sadosaɱ cittanti pajānāti,||<br />
					vīta-dosaɱ vā cittaɱ vīta-dosaɱ cittanti pajānāti,||<br />
					samohaɱ vā cittaɱ samohaɱ cittanti pajānāti,||<br />
					vīta-mohaɱ vā cittaɱ vīta-mohaɱ cittanti pajānāti,||<br />
					sankhittaɱ vā cittaɱ sankhittaɱ cittanti pajānāti,||<br />
					vikkhittaɱ vā cittaɱ vikkhittaɱ cittanti pajānāti,||<br />
					mahaggataɱ vā cittaɱ mahaggataɱ cittanti pajānāti,||<br />
					amahaggataɱ vā cittaɱ amahaggataɱ cittanti pajānāti,||<br />
					sa-uttaraɱ vā cittaɱ sa-uttaraɱ cittanti pajānāti,||<br />
					anuttaraɱ vā cittaɱ anuttaraɱ cittanti pajānāti,||<br />
					samāhitaɱ vā cittaɱ samāhitaɱ cittanti pajānāti,||<br />
					asamāhitaɱ vā cittaɱ asamāhitaɱ cittanti pajānāti,||<br />
					vimuttaɱ vaɱ cittaɱ vimuttaɱ cittanti pajānāti,||<br />
					avimuttaɱ vā cittaɱ avimuttaɱ cittanti pajānāti.|| ||</p>

					<p class="f4">86. Seyyathā pi brāhmaṇa,||<br />
					itthi vā puriso vā daharo vā yuvā maṇḍanajātiko ādāse vā parisuddhe pariyodāte acche vā udakapatte sakaɱ mukha-nimittaɱ pacc-a-vekkhamāno sakaṇikaɱ vā sakaṇikanti jāneyya akaṇikaɱ vā akaṇikanti jāneyya.|| ||</p>

					<p class="f4">Evam eva kho brāhmaṇa,||<br />
					bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte ceto-pariyañāṇāya cittaɱ abhinīharati abhininnāmeti.|| ||</p>

					<p class="f4">So para-sattānaɱ para-puggalānaɱ cetasā ceto paricca pajānāti.|| ||</p>

					<p class="f4">Sarāgaɱ vā cittaɱ sarāgaɱ cittanti pajānāti,||<br />
					vīta-rāgaɱ vā cittaɱ vīta-rāgaɱ cittanti pajānāti,||<br />
					sadosaɱ vā cittaɱ sadosaɱ cittanti pajānāti,||<br />
					vīta-dosaɱ vā cittaɱ vīta-dosaɱ cittanti pajānāti,||<br />
					samohaɱ vā cittaɱ samohaɱ cittanti pajānāti,||<br />
					vīta-mohaɱ vā cittaɱ vīta-mohaɱ cittanti pajānāti,||<br />
					sankhittaɱ vā cittaɱ sankhittaɱ cittanti pajānāti,||<br />
					vikkhittaɱ vā cittaɱ vikkhittaɱ cittanti pajānāti,||<br />
					mahaggataɱ vā cittaɱ mahaggataɱ cittanti pajānāti,||<br />
					amahaggataɱ vā cittaɱ amahaggataɱ cittanti pajānāti,||<br />
					sa-uttaraɱ vā cittaɱ sa-uttaraɱ cittanti pajānāti,||<br />
					anuttaraɱ vā cittaɱ anuttaraɱ cittanti pajānāti,||<br />
					samāhitaɱ vā cittaɱ samāhitaɱ cittanti pajānāti,||<br />
					asamāhitaɱ vā cittaɱ asamāhitaɱ cittanti pajānāti,||<br />
					vimuttaɱ vā cittaɱ vimuttaɱ cittanti pajānāti,||<br />
					avimuttaɱ vā cittaɱ avimuttaɱ cittanti pajānāti.|| ||</p>

					<p class="f4">Ayaɱ kho brāhmaṇa,||<br />
					yañño purimehi yaññehi appaṭṭhataro ca appa-samārambha-taro ca maha-p-phalataro ca mahā-nisaɱsa-taro ca.|| ||</p>

					<p class="f4">87. So evaɱ samāhite citte parisuddhe pariyodāte anaŋgaṇe vigatūpakkilese mudu-bhute kammaniye ṭhite ānejjappatte pubbe-nivāsānussati-ñāṇāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ pubbe-nivāsaɱ anussarati seyyath'īdaɱ: ekam pi jātiɱ dve pi jātiyo tisso pi jātiyo catasso pi jātiyo pañca pi jātiyo dasa pi jātiyo vīsampi jātiyo tiɱsam pi jātiyo cattārīsam pi jātiyo paññāsam pi jātiyo jāti-satam pi jāti-sahassam pi jāti-sata-sahassam pi aneke pi saɱvaṭṭa-kappe aneke pi vivaṭṭa-kappe aneke pi saɱvaṭṭa-vivaṭṭa-kappe: "amutrāsiɱ evaɱ nāmo evaɱ-gotto evaɱ-vaṇṇo evam-āhāro evaɱ-sukha-dukkha-paṭisaŋvedī evam-āyu-pariyanto.|| ||</p>

					<p class="f4">So tato cuto amutra upapādiɱ.|| ||</p>

					<p class="f4">Tatrāpāsiɱ evaɱ nāmo evaɱ-gotto evaɱ-vaṇṇo evam-āhāro evaɱ-sukha-dukkha-paṭisaŋvedī evam-āyu-pariyanto.|| ||</p>

					<p class="f4">So tato cuto idh'ūpapanno" ti.|| ||</p>

					<p class="f4">Iti sākāraɱ sa-uddesaɱ aneka-vihitaɱ pubbe-nivāsaɱ anussarati.|| ||</p>

					<p class="f4">88. Seyyathā pi brāhmaṇa,||<br />
					puriso sakambhā gāmā aññaɱ gāmaɱ gaccheyya,||<br />
					tamhāpi gāmā aññaɱ gāmaɱ gaccheyya.|| ||</p>

					<p class="f4">So tamhā gāmā sakaɱ yeva gāmaɱ paccāgaccheyya,||<br />
					tassa evam assa: "ahaɱ kho sakamhā gāmā amuɱ gāmaɱ agacchiɱ,||<br />
					tatra evaɱ aṭṭhāsiɱ evaɱ nisīdiɱ evaɱ abhāsiɱ evaɱ tuṇhī ahosiɱ.|| ||</p>

					<p class="f4">Tamhāpi gāmā amuɱ gāmaɱ agacchiɱ.|| ||</p>

					<p class="f4">Tatrāpi evaɱ aṭṭhāsiɱ evaɱ nisīdiɱ evaɱ tuṇhī ahosiɱ.|| ||</p>

					<p class="f4">So'mhi tamhā gāmā sakaɱ yeva gāmaɱ paccāgato" ti.|| ||</p>

					<p class="f4">Evam eva kho brāhmaṇa,||<br />
					bhikkhu evaɱ samāhite citte parisuddhe pariyodāte anaŋgaṇe vigatūpakkilese mudu-bhute kammaniye ṭhite ānejjappatte pubbe-nivāsānussati-ñāṇāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ pubbe-nivāsaɱ anussarati seyyath'īdaɱ: ekam pi jātiɱ dve pi jātiyo tisso pi jātiyo catasso pi jātiyo pañca pi jātiyo dasa pi jātiyo vīsampi jātiyo tiɱsam pi jātiyo cattārīsam pi jātiyo paññāsam pi jātiyo jāti-satam pi jāti-sahassam pi jāti-sata-sahassam pi aneke pi saɱvaṭṭa-kappe aneke pi vivaṭṭa-kappe aneke pi saɱvaṭṭa-vivaṭṭa-kappe: "amutrāsiɱ evaɱ nāmo evaɱ-gotto evaɱ-vaṇṇo evam-āhāro evaɱ-sukha-dukkha-paṭisaŋvedī evam-āyu-pariyanto.|| ||</p>

					<p class="f4">So tato cuto amutra upapādiɱ.|| ||</p>

					<p class="f4">Tatrāpāsiɱ evaɱ nāmo evaɱ-gotto evaɱ-vaṇṇo evam-āhāro evaɱ-sukha-dukkha-paṭisaŋvedī evam-āyu-pariyanto.|| ||</p>

					<p class="f4">So tato cuto idh'ūpapanno" ti.|| ||</p>

					<p class="f4">Iti sākāraɱ sa-uddesaɱ aneka-vihitaɱ pubbe-nivāsaɱ anussarati.|| ||</p>

					<p class="f4">Ayaɱ kho brāhmaṇa,||<br />
					yañño purimehi yaññehi appaṭṭhataro ca appa-samārambha-taro ca maha-p-phalataro ca mahā-nisaɱsa-taro ca.|| ||</p>

					<p class="f4">89. So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte sattānaɱ cutūpapātañāṇāya cittaɱ abhinīharati abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusa-kena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kammūpage satte pajānāti: ime vata bhonto sattā kāya-du-c-caritena samannāgatā vacī-du-c-caritena samannāgatā mano-du-c-caritena samannāgatā ariyānaɱ upavādakā micchā-diṭṭhikā micchā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā apāyaɱ duggatiɱ vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā vacī-sucaritena samannāgatā mano-sucaritena samannāgatā ariyānaɱ anupavādakā sammā-diṭṭhīkamma-samā-dānā.|| ||</p>

					<p class="f4">Te kāyassa bhedā param maraṇā sugatiɱ saggaɱ lokaɱ upapannā' ti.|| ||</p>

					<p class="f4">Iti dibbena cakkhunā visuddhena atikkanta-mānusa-kena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kammūpage satte pajānāti.|| ||</p>

					<p class="f4">90. seyyathā pi brāhmaṇa,||<br />
					majjhe siɱghāṭake1 pāsādo.|| ||</p>

					<p class="f4">Tattha cakkhumā puriso ṭhīto passeyya manusse gehaɱ pavisante pi ni-k-khamante pi rathiyā vītisañcarante pi majjhe siɱghāṭake1 nisinne pi.|| ||</p>

					<p class="f4">Tassa evam assa,||<br />
					ete manussā gehaɱ pavisanti,||<br />
					ete ni-k-khamanti,||<br />
					ete rathiyā vītisañcaranti,||<br />
					ete majjhe siɱghāṭake1 nisinnā' ti:</p>

					<p class="f4">Evam eva kho brāhmaṇa,||<br />
					bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte sattānaɱ cutūpapātañāṇāya cittaɱ abhinīharati abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusa-kena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kammūpage satte pajānāti: ime vata bhonto sattā kāya-du-c-caritena samannāgatā vacī-du-c-caritena samannāgatā mano-du-c-caritena samannāgatā ariyānaɱ upavādakā micchā-diṭṭhikā micchā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā apāyaɱ duggatiɱ</p>

					<p class="f4">Vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā vacī-sucaritena samannāgatā mano-sucaritena samannāgatā ariyānaɱ anupavādakā sammā-diṭṭhīkamma-samā-dānā.|| ||</p>

					<p class="f4">Te kāyassa bhedā param maraṇā sugatiɱ saggaɱ lokaɱ upapannā' ti.|| ||</p>

					<p class="f4">Iti dibbena cakkhunā visuddhena atikkanta-mānusa-kena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kammūpage satte pajānāti.|| ||</p>

					<p class="f4">Ayaɱ kho brāhmaṇa,||<br />
					yañño purimehi yaññehi appaṭṭhataro ca appa-samārambha-taro ca maha-p-phalataro ca mahā-nisaɱsa-taro ca.|| ||</p>

					<p class="f4">91. So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte āsavānaɱ khaya-ñāṇāya cittaɱ abhinīharati abhininnāmeti.|| ||</p>

					<p class="f4">So idaɱ dukkhan ti yathā-bhūtaɱ pajānāti.|| ||</p>

					<p class="f4">'Ayaɱ dukkha-samudayo' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-nirodho' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-nirodha-gāminī-paṭipadā' ti yathā-bhūtaɱ pajānāti.|| ||</p>

					<p class="f4">'Ime āsavā' ti yathā-bhūtaɱ pajānāti.|| ||</p>

					<p class="f4">'Ayaɱ āsava-samudayo' ti yathā-bhūtaɱ pajānāti.|| ||</p>

					<p class="f4">'Ayaɱ āsava-nirodho' ti yathā-bhūtaɱ pajānāti.|| ||</p>

					<p class="f4">'Ayaɱ āsava-nirodha-gāminī-paṭipadā' ti yathā-bhūtaɱ pajānāti.|| ||</p>

					<p class="f4">Tassa evaɱ jānato evaɱ passato kāmāsavā pi cittaɱ vimuccati.|| ||</p>

					<p class="f4">Bhavāsavā pi cittaɱ vimuccati.|| ||</p>

					<p class="f4">Avijjāsavā pi cittaɱ vimuccati.|| ||</p>

					<p class="f4">Vimuttasmiɱ vimuttamiti ñāṇaɱ hoti.|| ||</p>

					<p class="f4">Khīṇā jāti vusitaɱ Brahma-cariyaɱ kataɱ karaṇīyaɱ nāparaɱ itthattayā' ti pajānāti.|| ||</p>

					<p class="f4">92. seyyathā pi brāhmaṇa,||<br />
					pabbatasaŋkhepe udaka-rahado accho vi-p-pasanno anāvilo,||<br />
					tattha cakkhumā puriso tīre ṭhito passeyya sippi-sambukampi sakkhara-kaṭhalampi macchagumbampi carantampi tiṭṭhantampi.|| ||</p>

					<p class="f4">Tassa evam assa: ayaɱ kho udaka-rahado accho vi-p-pasanno anāvilo.|| ||</p>

					<p class="f4">Tatrime sippi-sambukā pi sakkhara-kaṭhalā pi macchagumbā pi caran' ti pi tiṭṭhanti pī' ti:</p>

					<p class="f4">Evam eva kho brāhmaṇa,||<br />
					bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte āsavānaɱ khaya-ñāṇāya cittaɱ abhinīharati abhininnāmeti.|| ||</p>

					<p class="f4">So idaɱ dukkhan ti yathā-bhūtaɱ pajānāti.|| ||</p>

					<p class="f4">'Ayaɱ dukkha-samudayo' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-nirodho' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-nirodha-gāminī-paṭipadā' ti yathā-bhūtaɱ pajānāti.|| ||</p>

					<p class="f4">'Ime āsavā' ti yathā-bhūtaɱ pajānāti.|| ||</p>

					<p class="f4">'Ayaɱ āsava-samudayo' ti yathā-bhūtaɱ pajānāti.|| ||</p>

					<p class="f4">'Ayaɱ āsava-nirodho' ti yathā-bhūtaɱ pajānāti.|| ||</p>

					<p class="f4">'Ayaɱ āsava-nirodha-gāminī-paṭipadā' ti yathā-bhūtaɱ pajānāti.|| ||</p>

					<p class="f4">Tassa evaɱ jānato evaɱ passato kāmāsavā pi cittaɱ vimuccati.|| ||</p>

					<p class="f4">Bhavāsavā pi cittaɱ vimuccati.|| ||</p>

					<p class="f4">Avijjāsavā pi cittaɱ vimuccati.|| ||</p>

					<p class="f4">Vimuttasmiɱ vimuttamiti ñāṇaɱ hoti.|| ||</p>

					<p class="f4">Khīṇā jāti vusitaɱ Brahma-cariyaɱ kataɱ karaṇīyaɱ nāparaɱ itthattayā' ti pajānāti.|| ||</p>

					<p class="f4">Ayam pi kho brāhmaṇa,||<br />
					yañño purimehi yaññehi appaṭṭhataro ca appa-samārambha-taro ca mahā-nisaɱsa-taro ca.|| ||</p>

					<p class="f4">Imāya ca brāhmaṇa yañña-sampadāya aññā yañña-sampadā uttaritarā vā paṇītatarā vā n'atthi" ti.|| ||</p>

					<p class="f4">93. Evaɱ vutte kūṭa-danto brāhmaṇo Bhagavantaɱ etad avoca: abhikkantaɱ bho Gotama,||<br />
					abhikkantaɱ bho Gotama.|| ||</p>

					<p class="f4">Seyyathā pi bo Gotama nikkujjītaɱ vā ukkujjeyya paṭi-c-channaɱ vā vivareyya mūḷhassa vā Maggaɱ ācikkheyya andha-kāre vā tela-pajjotaɱ dhāreyya: cakkhu-manto rūpāni dakkhintī ti.|| ||</p>

					<p class="f4">Evam eva bhotā Gotamena aneka-pariyāyena dhammo pakāsito es'āhaɱ bhavantaɱ Gotamaɱ saraṇaɱ gacchāmi Dhammañ ca bhikkhu-Saŋghaɱ ca.|| ||</p>

					<p class="f4">Upāsakaɱ maɱ bhavaɱ Gotamo dhāretu ajja-t-agge pāṇupetaɱ saraṇaɱ gataɱ.|| ||</p>

					<p class="f4">Es'āhaɱ bho <a id="pg148"><span class="f2 g"><b>[148]</b></span></a> Gotama satta ca usabha-satāni satta ca vacchatara-satāni,||<br />
					satta ca vacchatarī-satāni,||<br />
					satta ca aja-satāni satta ca urabbha-satāni muñcāmi,||<br />
					jīvitaɱ demi.|| ||</p>

					<p class="f4">Haritāni c'eva tiṇāni khādantu sītāni ca pānīyāni pivantu sīto ca n'esaɱ vāto upavāyatūti.|| ||</p>

					<p class="f4">94. Atha kho Bhagavā kūṭa-dantassa brāhmaṇassa ānupubbī-kathaɱ kathesi seyyath'īdaɱ?|| ||</p>

					<p class="f4">Dāna-kathaɱ sīla-kathaɱ sagga-kathaɱ kāmānaɱ ādīnavaɱ okāraɱ saɱkilesaɱ nekkhamme ca ānisaɱsaɱ pakāsesi.|| ||</p>

					<p class="f4">Yadā Bhagavā aññāsi kūṭa-dantaɱ brāhmaṇaɱ kalla-cittaɱ mudu-cittaɱ vinīvaraṇa-cittaɱ udagga-cittaɱ pasanna-cittaɱ.|| ||</p>

					<p class="f4">Atha yā Buddhānaɱ sāmukkaɱ-sikā Dhamma-desanā,||<br />
					taɱ pakāsesi: dukkhaɱ samudayaɱ nirodhaɱ Maggaɱ.|| ||</p>

					<p class="f4">Seyyathā pi nāma suddhaɱ vatthaɱ apagatakā'akaɱ rajanaɱ paṭiggaṇheyya,||<br />
					evam eva kūṭa-dantassa brāhmaṇassa tasmiɱ yeva āsane virajaɱ vīta-malaɱ Dhamma-cakkhuɱ udapādi: yaɱ kiñci samudaya-dhammaɱ sabbantaɱ nirodha-dhammanti.|| ||</p>

					<p class="f4">95. Atha kho kūṭa-danto brāhmaṇo diṭṭha-dhammo patta-dhammo vidita-dhammo pariyogāḷha-dhammo tiṇṇa-vici-kiccho vigata-kathaɱ-katho vesārajja-p-patto apara-p-paccayo satthu sāsane Bhagavantaɱ etad avoca: adhivāsetu me bhavaɱ Gotamo svātanāya bhattaɱ saddhiɱ bhikkhu-saŋghenāti.|| ||</p>

					<p class="f4">Adhivāsesi Bhagavā tuṇhī-bhāvena.|| ||</p>

					<p class="f4">97. Atha kho kūṭa-danto brāhmaṇo Bhagavato adhivāsanaɱ viditvā uṭṭhāy āsanā Bhagavantaɱ abhivādetvā padakkhiṇaɱ katvā pakkāmi.|| ||</p>

					<p class="f4">Atha kho kūṭa-danto brāhmaṇo tassā rattiyā accayena sake yaññāvāṭe paṇītaɱ khādanīyaɱ bhojanīyaɱ paṭiyādāpetvā Bhagavato kālaɱ ārocāpesi: kālo bho Gotama,||<br />
					niṭṭhitaɱ bhattanti.|| ||</p>

					<p class="f4">98. Atha kho Bhagavā pubbaṇha-samayaɱ nivāsetvā patta-cīvaraɱ ādāya saddhiɱ bhikkhu-saŋghena yena kūṭa-dantassa brāhmaṇassa yaññāvāṭo ten'upasankami.|| ||</p>

					<p class="f4">Upasaŋkamitvā paññatte āsane nisīdi.|| ||</p>

					<p class="f4">Atha kho kūṭa-danto brāhmaṇo <a id="pg149"><span class="f2 g"><b>[149]</b></span></a> Buddhapamukhaɱ bhikkhu-Saŋghaɱ paṇītena khādanīyena bhojanīyena sahatthā santappesi sampavāresi.|| ||</p>

					<p class="f4">Atha kho kūṭa-danto brāhmaṇo Bhagavantaɱ bhuttāviɱ onītapattapāṇiɱ aññataraɱ nīcaɱ āsanaɱ gahetvā eka-m-antaɱ nisīdi.|| ||</p>

					<p class="f4">Eka-m-antaɱ nisinnaɱ kho kūṭa-dantaɱ brāhmaṇaɱ Bhagavā dhammiyā kathāya sanda-s-setvā samāda-petvā samutte-chetvā sampahaɱ-setvā uṭṭhāy āsanā pakkāmīti.|| ||</p>

					<p class="ctr">Kūṭadanta Suttaɱ niṭṭhitaɱ pañcamaɱ</p>
</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>