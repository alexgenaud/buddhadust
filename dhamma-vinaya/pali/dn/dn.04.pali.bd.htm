<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Dīgha Nikāya, Sutta 4, The Sonadanda Suttantam. This Dialogue comes very appropriately immediately after the Ambaṭṭha. That dealt with the general question of pride of birth, or social position. This deals with the special question of what is the essential quality which makes a man a Brahman." />
<title>DN 4: Sonadanda Suttantam</title>
</head>

<body>

<p class="ctr"><img src="../../../resources/images/dighapage.jpg" alt="Dīgha Nikāya" width="576" height="42"></p>

<hr />
<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Dīgha Nikāya</h4>

					<h4 class="ctr"><a href="../../../backmatter/indexes/sutta/dn/idx_digha_nikaya.htm#p4">Sutta 4</a></h4>

					<h1>Soṇadaṇḍa Suttantaɱ</h1>

					<p class="ctr f1">Adapted from the digital version of the <b>Sri Lanka Buddha Jayanti Tripitaka Series</b></p>

					<p>&nbsp;</p>

					<hr />

					<p><a id="pg111"><span class="f2 g"><b>[111]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/pts/dn/dn.04.rhyt.pts.htm#p1">pts</a>]</span> Evaɱ me sutaɱ.|| ||</p>

					<p class="f4">Ekaɱ samayaɱ Bhagavā aŋgesu cārikaɱ cara-māno mahatā bhikkhu-saŋghena saddhiɱ pañca-mattehi bhikkhu-satehi yena campā tad avasari.|| ||</p>

					<p class="f4">Tatra sudaɱ Bhagavā Campāyaɱ viharati Gaggarāya pokkharaṇiyā tīre.</p>

					<p class="f4">Tena kho pana samayena soṇadaṇḍo brāhmaṇo campaɱ ajjhāvasati sattussadaɱ satiṇakaṭṭhodakaɱ sadhaññaɱ rāja-bhoggaɱ raññā māgadhena seniyena bimbisārena dinnaɱ rājadāyaɱ brahmadeyyaɱ.</p>

					<p class="f4">2. Assosuɱ kho campeyyakā brāhmaṇa-gahapatikā "samaṇo khalu bho Gotamo Sakya-putto Sakya-kulā pabba-jito aŋgesu cārikaɱ cara-māno mahatā bhikkhu-saŋghena saddhiɱ pañca-mattehi bhikkhu-satehi campaɱ anuppatto,||<br />
					Campāyaɱ viharati Gaggarāya pokkharaṇiyā tīre.|| ||</p>

					<p class="f4">Taɱ kho pana bhavantaɱ Gotamaɱ evaɱ kalyāṇo kitti-saddo abbhu-g-gato: "Iti pi so Bhagavā arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā'ti.|| ||</p>

					<p class="f4">So imaɱ lokaɱ sa-devakaɱ sa-mārakaɱ sa-brahmakaɱ sa-s-samaṇa-brāhmaṇiɱ pajaɱ sa-deva-manussaɱ sayaɱ abhiññā sacchi-katvā pavedeti.|| ||</p>

					<p class="f4">So dhammaɱ deseti ādi kalyāṇaɱ majjhe kalyāṇaɱ pariyosāna-kalyāṇaɱ sātthaɱ savyañ janaɱ kevala-paripuṇṇaɱ parisuddhaɱ Brahma-cariyaɱ pakāseti.|| ||</p>

					<p class="f4">Sādhu kho pana tathā-rūpānaɱ arahataɱ dassanaɱ hotī" ti.</p>

					<p class="f4">3. <a id="pg112"><span class="f2 g"><b>[112]</b></span></a> atha kho campeyyakā brāhmaṇa-gahapatikā campāya ni-k-khamitvā Saŋghasaŋghī gaṇībhūtā yena gaggarā pokkharaṇī ten'upasankamanti.</p>

					<p class="f4">4. Tena kho pana samayena soṇadaṇḍo brāhmaṇo uparipāsāde divāseyyaɱ upagato hoti.|| ||</p>

					<p class="f4">Addasā kho soṇadaṇḍo brāhmaṇo campeyyake brāhmaṇa-gahapatike campāya ni-k-khamitvā Saŋghasaŋghī gaṇībhūte yena gaggarā pokkharaṇī ten'upasankamante.|| ||</p>

					<p class="f4">Disvā khattaɱ āmantesi: "kin nu kho bho khatte campeyyakā brāhmaṇa-gahapatikā campāya ni-k-khamitvā Saŋghasaŋghī gaṇībhūtā yena gaggarā pokkharaṇī ten'upasankamantī?"Ti</p>

					<p class="f4">"Atthi kho bho Samaṇo Gotamo Sakya-putto Sakya-kulā pabba-jito aŋgesu cārikaɱ cara-māno mahatā bhikkhu-saŋghena saddhiɱ pañca-mattehi bhikkhu-satehi campaɱ anuppatto campāya viharati Gaggarāya pokkharaṇiyā tīre.|| ||</p>

					<p class="f4">Taɱ kho pana bhavantaɱ Gotamaɱ evaɱ kalyāṇo kitti-saddo abbhu-g-gato: 'Iti pi so Bhagavā arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā'ti.|| ||</p>

					<p class="f4">Tamete bhavantaɱ Gotamaɱ dassanāya upasankamantī" ti.</p>

					<p class="f4">5. Tena hi bho khatte yena campeyyakā brāhmaṇa-gahapatikā ten'upasankama.|| ||</p>

					<p class="f4">Upasaŋkamitvā campeyyake brāhmaṇa-gahapatike evaɱ vadehi: "soṇadaṇḍo bho brāhmaṇo evam āha: 'āgamentu kira bhavanto soṇadaṇḍo pi brāhmaṇo samaṇaɱ Gotamaɱ dassanāya upasankamissatī" ti.</p>

					<p class="f4">'Evaɱ bho'ti kho so khattā soṇadaṇḍassa brāhmaṇassa paṭissutvā yena campeyyakā brāhmaṇa-gahapatikā ten'upasankami.|| ||</p>

					<p class="f4">Upasaŋkamitvā campeyyake brāhmaṇa gahapatike etad avoca: <a id="pg113"><span class="f2 g"><b>[113]</b></span></a> "soṇadaṇḍo bho brāhmaṇo evam āha: "āgamentū kira bhavanto.|| ||</p>

					<p class="f4">Soṇadaṇḍo pi brāhmaṇo samaṇaɱ Gotamaɱ dassanāya upasankamissatī" ti.</p>

					<p class="f4">6. Tena kho pana samayena nānā-verajjakānaɱ brāhmaṇānaɱ pañca-mattāni brāhmaṇasatāni Campāyaɱ paṭivasanti kenacideva karaṇīyena.|| ||</p>

					<p class="f4">Assosuɱ kho te brāhmaṇā: 'soṇadaṇḍo kira brāhmaṇo samaṇaɱ Gotamaɱ dassanāya upasankamissatī'ti.|| ||</p>

					<p class="f4">Atha kho te brāhmaṇā yena soṇadaṇḍo brāhmaṇo ten'upasankamiɱsu.|| ||</p>

					<p class="f4">Upasaŋkamitvā soṇadaṇḍaɱ brāhmaṇaɱ etad avocuɱ: 'saccaɱ kira bhavaɱ soṇadaṇḍo samaṇaɱ Gotamaɱ dassanāya upasankamissatī'?"Ti</p>

					<p class="f4">"Evaɱ kho me bho hoti aham pi samaṇaɱ Gotamaɱ dassanāya upasankamissāmī" ti.</p>

					<p class="f4">7. "Mā bhavaɱ soṇadaṇḍo samaṇaɱ Gotamaɱ dassanāya upasankami.|| ||</p>

					<p class="f4">Na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Sace bhavaɱ soṇadaṇḍo samaṇaɱ Gotamaɱ dassanāya upasankamissati,||<br />
					bhoto soṇadaṇḍassa yaso hāyissati samaṇassa Gotamassa yaso abhivaḍḍhi'ssati.|| ||</p>

					<p class="f4">Yam pi bhoto soṇadaṇḍassa yaso hāyissati samaṇassa Gotamassa yaso abhivaḍḍhi'ssati,||<br />
					iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo ubhato sujāto mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena.</p>

					<p class="f4">Yam pi bhavaɱ soṇadaṇḍo ubhato sujāto mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena.|| ||</p>

					<p class="f4">Iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo aḍḍho maha-d-dhano mahā-bhogo.</p>

					<p class="f4">Yam pi bhavaɱ soṇadaṇḍo aḍḍho maha-d-dhano mahā-bhogo.|| ||</p>

					<p class="f4">Iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo <a id="pg114"><span class="f2 g"><b>[114]</b></span></a> ajjhāyako manta-dharo tiṇṇaɱ vedānaɱ pāragū sanighaṇḍukeṭubhānaɱ sākkhara-p-pabhe-dānaɱ itihāsa-pañca-mānaɱ,||<br />
					padako,||<br />
					veyyā-karaṇo,||<br />
					lokāyatamahā-purisa-lakkhaṇesu anavayo.</p>

					<p class="f4">Yam pi bhavaɱ soṇadaṇḍo ajjhāyako manta-dharo tiṇṇaɱ vedānaɱ pāragū sanighaṇḍukeṭubhānaɱ sākkhara-p-pabhe-dānaɱ itihāsa-pañca-mānaɱ,||<br />
					padako,||<br />
					veyyā-karaṇo,||<br />
					lokāyatamahā-purisa-lakkhaṇesu anavayo.|| ||</p>

					<p class="f4">Iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo abhirūpo dassanīyo pāsādiko paramāya vaṇṇa-pokkha-ratāya samannāgato brahmavaṇṇī brahmavaccasī,||<br />
					akkhuddāvakāso dassanāya.</p>

					<p class="f4">Yam pi bhavaɱ soṇadaṇḍo abhirūpo dassanīyo pāsādiko paramāya vaṇṇa-pokkha-ratāya samannāgato brahmavaṇṇī brahmavaccasī,||<br />
					akkhuddāvakāso dassanāya.|| ||</p>

					<p class="f4">Iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo sīlavā vuddhasīlī vuddhasīlena samannāgato.</p>

					<p class="f4">Yam pi bhavaɱ soṇadaṇḍo sīlavā vuddhasīlī vuddhasīlena samannāgato.|| ||</p>

					<p class="f4">Iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo kalyāṇa-vāco kalyāṇa-vākkaraṇo,||<br />
					poriyā vācāya samannāgato vissaṭṭhāya anelagalāya atthassa viññāpaniyā.</p>

					<p class="f4">Yam pi bhavaɱ soṇadaṇḍo kalyāṇa-vāco kalyāṇa-vākkaraṇo,||<br />
					poriyā vācāya samannāgato vissaṭṭhāya anelagalāya atthassa viññāpaniyā.|| ||</p>

					<p class="f4">Iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo bahunnaɱ ācariya-pācariyo,||<br />
					tīṇi māṇavakasatāni mante vāceti.|| ||</p>

					<p class="f4">Bahū kho pana nānādisā nānājanapadā māṇavakā āga-c-chanti bhoto soṇadaṇḍassa santike mantatthikā mante adhīyitukāmā.</p>

					<p class="f4">Yam pi bhavaɱ soṇadaṇḍo bahunnaɱ ācariya-pācariyo,||<br />
					tīṇi māṇavasatāni mante vāceti.|| ||</p>

					<p class="f4">Bahū kho pana nānādisā nānājanapadā māṇavakā āga-c-chanti bhoto soṇadaṇḍassa santike mantatthikā mante adhīyitukāmā.|| ||</p>

					<p class="f4">Iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo jiṇṇo vuddho mahallako addhagato vayo anuppatto.|| ||</p>

					<p class="f4">Samaṇo Gotamo taruṇo c'eva taruṇapabba-jito ca.</p>

					<p class="f4">Yam pi bhavaɱ soṇadaṇḍo jiṇṇo vuddho mahallako addhagato vayo anuppatto.|| ||</p>

					<p class="f4">Samaṇo Gotamo taruṇo c'eva taruṇapabba-jito ca.|| ||</p>

					<p class="f4">Iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo rañño Māgadhassa seniyassa bimbisārassa sakkato garukato mānito pūjito apacito.</p>

					<p class="f4">Yam pi bhavaɱ soṇadaṇḍo rañño Māgadhassa seniyassa bimbisārassa sakkato garukato mānito pūjito apacito.|| ||</p>

					<p class="f4">Iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo brāhmaṇassa pokkhara-sātissa sakkato garukato mānito pūjito apacito.</p>

					<p class="f4">Yam pi bhavaɱ soṇadaṇḍo brāhmaṇassa pokkhara-sātissa sakkato garukato mānito pūjito apacito.|| ||</p>

					<p class="f4">Iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamituɱ.</p>

					<p class="f4">Bhavaɱ hi soṇadaṇḍo campaɱ ajjhāvasati sattussadaɱ satiṇakaṭṭhodakaɱ sadhaññaɱ rāja-bhoggaɱ raññā māgadhena seniyena bimbisārena dinnaɱ rājadāyaɱ brahmadeyyaɱ.</p>

					<p class="f4">Yam pi bhavaɱ soṇadaṇḍo campaɱ ajjhāvasati sattussadaɱ satiṇakaṭṭhodakaɱ sadhaññaɱ rāja-bhoggaɱ raññā māgadhena seniyena bimbisārena dinnaɱ rājadāyaɱ brahmadeyyaɱ,||<br />
					iminā paŋgena na arahati bhavaɱ soṇadaṇḍo samaṇaɱ Gotamaɱ dassanāya upasankamituɱ.|| ||</p>

					<p class="f4">Samaṇo tv'eva Gotamo arahati bhavantaɱ soṇadaṇḍaɱ dassanāya upasankamitunti.</p>

					<p class="f4">8. Evaɱ vutte soṇadaṇḍo brāhmaṇo te brāhmaṇe etad avoca: <a id="pg115"><span class="f2 g"><b>[115]</b></span></a> tena hi bho mamapi suṇātha,||<br />
					yathā mayam'eva arahāma taɱ bhavantaɱ Gotamaɱ dassanāya upasankamituɱ natv'eva arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Samaṇo khalu bho Gotamo ubhato sujāto mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena.</p>

					<p class="f4">Yam pi bho Samaṇo Gotamo ubhato sujāto mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya usaŋkamituɱ.</p>

					<p class="f4">Samaṇo khalu bho Gotamo mahantaɱ ñāti-Saŋghaɱ ohāya pabba-jito.</p>

					<p class="f4">Yam pi bho Samaṇo Gotamo mahantaɱ ñāti-Saŋghaɱ ohāya pabba-jito,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo pahūtaɱ hirañña-suvaṇṇaɱ ohāya pabba-jito bhūmigatañ ca vehāsaṭṭhañca.</p>

					<p class="f4">Yam pi bho Samaṇo Gotamo pahūtaɱ hirañña-suvaṇṇaɱ ohāya pabba-jito bhūmigatañ ca vehāsaṭṭhañca,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo daharo'va samāno yuvā susu kāḷakeso bhadrena yobbaṇena samannāgato paṭhamena vayasā agārasmā anagāriyaɱ pabba-jito.</p>

					<p class="f4">Yam pi bho Samaṇo Gotamo daharo'va samāno yuvā susu kāḷakeso bhadrena yobbaṇena samannāgato paṭhamena vayasā agārasmā anagāriyaɱ pabba-jito,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo akāmakānaɱ mātā-pitunnaɱ assumukhānaɱ rudantānaɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabba-jito.</p>

					<p class="f4">Yam pi bho Samaṇo Gotamo akāmakānaɱ mātā-pitunnaɱ assumukhānaɱ rudantānaɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabba-jito,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo abhirūpo dassanīyo pāsādiko paramāya vaṇṇa-pokkha-ratāya samannāgato brahmavaṇṇī brahmavaccasī akkhuddāvakāso dassanāya.</p>

					<p class="f4">Yam pi bho Samaṇo Gotamo abhirūpo dassanīyo pāsādiko paramāya vaṇṇa-pokkha-ratāya samannāgato brahmavaṇṇī brahmavaccasī akkhuddāvakāso dassanāya,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo sīlavā ariyasīli kusalasīlī kusalasīlena samannāgato.</p>

					<p class="f4">Yam pi bho Samaṇo Gotamo sīlavā ariyasīli kusalasīli kusalasīlena samannāgato,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo kalyāṇa-vāco kalyāṇa-vākkaraṇo poriyā vācāya samannāgato vissaṭṭhāya anelagalāya atthassa viññāpaniyā.</p>

					<p class="f4">Yam pi bho Samaṇo Gotamo kalyāṇa-vāco kalyāṇa-vākkaraṇo poriyā vācāya samannāgato vissaṭṭhāya anelagalāya atthassa viññāpaniyā,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo bahunnaɱ ācariya-pācariyo.</p>

					<p class="f4">Yam pi bho Samaṇo Gotamo bahunnaɱ ācariya-pācariyo,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo khīṇakāmarāgo vigatacāpallo.</p>

					<p class="f4">Yam pi bho Samaṇo Gotamo khīṇakāmarāgo vigatacāpallo,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo kammavādī kiriyavādī apāpapurekkhāro brahmaññāya pajāya.</p>

					<p class="f4">Yam pi bho Samaṇo Gotamo kammavādī kiriyavādī apāpapurekkhāro brahmaññāya pajāya,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo uccā kulā pabba-jito asambhinnakhattiyakulā.</p>

					<p class="f4">Yam pi bho Samaṇo Gotamo uccā kulā pabba-jito asambhinnakhattiyakulā,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo aḍḍhā kulā pabba-jito maha-d-dhanā mahā-bhogā.</p>

					<p class="f4">Yam pi bho Samaṇo Gotamo aḍḍhā kulā pabba-jito maha-d-dhanā mahā-bhogā,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4"><a id="pg116"><span class="f2 g"><b>[116]</b></span></a> Samaṇaɱ khalu bho Gotamaɱ tiroraṭṭhā tirojanapadā sampucchituɱ āga-c-chanti.</p>

					<p class="f4">Yam pi bho samaṇaɱ Gotamaɱ tiroraṭṭhā tirojanapadā sampucchituɱ āga-c-chanti,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇaɱ khalu bho Gotamaɱ anekāni devatāsahassāni pāṇehi saraṇaɱ gatāni.</p>

					<p class="f4">Yam pi bho samaṇaɱ Gotamaɱ anekāni devatāsahassāni pāṇehi saraṇaɱ gatāni,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇaɱ khalu bho Gotamaɱ evaɱ kalyāṇo kitti-saddo abbhu-g-gato 'Iti pi so Bhagavā arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā'ti.</p>

					<p class="f4">Yam pi bho samaṇaɱ Gotamaɱ evaɱ kalyāṇo kitti-saddo abbhu-g-gato 'Iti pi so Bhagavā arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā'ti,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo dvattiɱsamahā-purisa-lakkhaṇehi samannāgato.</p>

					<p class="f4">Yam pi bho Samaṇo Gotamo dvattiɱsamahā-purisa-lakkhaṇehi samannāgato,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo ehisāgatavādī sakhilo sammodako abbhākuṭiko uttānamukho pubbabhāsī.</p>

					<p class="f4">Yam pi bho Samaṇo Gotamo ehisāgatavādī sakhilo sammodako abbhākuṭiko uttānamukho pubbabhāsī,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo catunnaɱ parisānaɱ sakkato garukato mānito pūjito apacito.</p>

					<p class="f4">Yam pi bho Samaṇo Gotamo catunnaɱ parisānaɱ sakkato garukato mānito pūjito apacito,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇe khalu bho gotame bahū devā manussā ca abhi-p-pasannā.</p>

					<p class="f4">Yam pi bho samaṇe gotame bahū devā manussā ca abhi-p-pasannā,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo yasmiɱ gāme vā nigame vā paṭivasati,||<br />
					na tasmiɱ gāme vā nigame vā amanussā manusse viheṭhenti.</p>

					<p class="f4">Yam pi bho Samaṇo Gotamo yasmiɱ gāme vā nigame vā paṭivasati,||<br />
					na tasmiɱ gāme vā nigame vā amanussā manusse viheṭhenti,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo saŋghī gaṇī gaṇācariyo puthutitthakarānaɱ aggam akkhāyati.</p>

					<p class="f4">Yam pi bho Samaṇo Gotamo saŋghī gaṇī gaṇācariyo puthutitthakarānaɱ aggam akkhāyati,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Yathā kho pana bho ekesaɱ samaṇa-brāhmaṇānaɱ yathā vā tathā vā yaso samudāga-c-chati na hevaɱ samaṇassa Gotamassa yaso samudāgato.|| ||</p>

					<p class="f4">Atha kho anuttarāya vijjā-caraṇasampadāya samaṇassa Gotamassa yaso samudāgato.</p>

					<p class="f4">Samaṇaɱ khalu bho Gotamaɱ rājā Māgadho seniyo Bimbisāro saputto sabhariyo sapariso sāmacco pāṇehi saraṇaɱ gato.</p>

					<p class="f4">Yam pi bho samaṇaɱ Gotamaɱ rājā Māgadho seniyo Bimbisāro saputto sabhariyo sapariso sāmacco pāṇehi saraṇaɱ gato,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇaɱ khalu bho Gotamaɱ rājā Pasenadi kosalo saputto sabhariyo sapariso sāmacco pāṇehi saraṇaɱ gato.</p>

					<p class="f4">Yam pi bho samaṇaɱ Gotamaɱ rājā Pasenadi kosalo saputto sabhariyo sapariso sāmacco pāṇehi saraṇaɱ gato,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇaɱ khalu bho Gotamaɱ brāhmaṇo pokkharasātī saputto sabhariyo sapariso sāmacco pāṇehi saraṇaɱ gato.</p>

					<p class="f4">Yam pi bho samaṇaɱ Gotamaɱ brāhmaṇo pokkharasātī saputto sabhariyo sapariso sāmacco pāṇehi saraṇaɱ gato.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo rañño Māgadhassa seniyassa bimbisārassa sakkato garukato mānito pūjito apacito.</p>

					<p class="f4">Yam pi bho Samaṇo Gotamo rañño Māgadhassa seniyassa bimbisārassa sakkato garukato mānino pūjito apacito,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo rañño Pasenadissa Kosalassa sakkato garukato mānito pūjito apacito.</p>

					<p class="f4">Yam pi bho Samaṇo Gotamo rañño Pasenadissa Kosalassa sakkato garukato mānito pūjito apacito,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Samaṇo khalu bho Gotamo brāhmaṇassa pokkhara-sātissa sakkato garukato mānito pūjito apacito.</p>

					<p class="f4">Yam pi bho Samaṇo Gotamo brāhmaṇassa pokkhara-sātissa sakkato garukato mānito pūjito apacito,||<br />
					imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4"><a id="pg117"><span class="f2 g"><b>[117]</b></span></a> samaṇo khalu bho Gotamo campaɱ anuppatto Campāyaɱ viharati Gaggarāya pokkharaṇiyā tīre.|| ||</p>

					<p class="f4">Ye kho pana bho keci samaṇā vā brāhmaṇā vā amhākaɱ gāmakkhettaɱ āga-c-chanti,||<br />
					atithī no te honti.|| ||</p>

					<p class="f4">Atithī kho panamhehi sakkātabbā garukātabbā mānetabbā pūjetabbā apacetabbā.|| ||</p>

					<p class="f4">Yam pi bho Samaṇo Gotamo campaɱ anuppatto Campāyaɱ viharati Gaggarāya pokkharaṇiyā tīre.|| ||</p>

					<p class="f4">Atithamhākaɱ Samaṇo Gotamo.|| ||</p>

					<p class="f4">Atithi kho panamhehi sakkātabbo garukātabbo mānetabbo pūjetabbo apacetabbo.|| ||</p>

					<p class="f4">Imināpaŋgena na arahati so bhavaɱ Gotamo amhākaɱ dassanāya upasankamituɱ.|| ||</p>

					<p class="f4">Atha kho pana mayam'eva arahāma taɱ bhavantaɱ Gotamaɱ dassanāya upasankamituɱ.</p>

					<p class="f4">Ettake kho ahaɱ bho tassa bhoto Gotamassa guṇe pariyāpuṇāmi.|| ||</p>

					<p class="f4">No ca kho so bhavaɱ Gotamo ettakavaṇṇo.|| ||</p>

					<p class="f4">Aparimāṇavaṇṇo hi so bhavaɱ Gotamo" ti.</p>

					<p class="f4">9. Evaɱ vutte te brāhmaṇā soṇadaṇḍaɱ brāhmaṇaɱ etad avocuɱ: 'yathā kho bhavaɱ soṇadaṇḍo samaṇassa Gotamassa vaṇṇe bhāsati ito ce'pi so bhavaɱ Gotamo yojanasate viharati,||<br />
					alam eva saddhena kula-puttena dassanāya upasankamituɱ api puṭosena1.|| ||</p>

					<p class="f4">Tena hi bho sabb'eva mayaɱ samaṇaɱ Gotamaɱ dassanāya upasankamissāmā" ti.</p>

					<p class="f4">Atha kho soṇadaṇḍo brāhmaṇo mahatā brāhmaṇagaṇena saddhiɱ yena gaggarā pokkharaṇī ten'upasankami.</p>

					<p class="f4">10. Atha kho soṇadaṇḍassa brāhmaṇassa tirovana-saṇḍagatassa evaɱ cetaso parivitakko udapādi: "ahañc'eva kho pana samaṇaɱ Gotamaɱ pañhaɱ puccheyyaɱ,||<br />
					tatra ce maɱ Samaṇo Gotamo evaɱ vadeyya: 'na kho esa brāhmaṇa pañho evaɱ pucchītabbo,||<br />
					evaɱ nāmesa buhmaṇa pañho pucchitabbo'ti.|| ||</p>

					<p class="f4">Tena maɱ ayaɱ parisā paribhaveyya: 'bālo soṇadaṇḍo brāhmaṇo avyatto,||<br />
					<a id="pg118"><span class="f2 g"><b>[118]</b></span></a> nāsakkhi samaṇaɱ Gotamaɱ yoniso pañhaɱ pucchitun' ti.|| ||</p>

					<p class="f4">Yaɱ kho panāyaɱ parisā paribhaveyya,||<br />
					yaso pi tassa hāyetha,||<br />
					yassa kho pana yaso hāyetha bhogā'pi tassa hāyeyyuɱ.|| ||</p>

					<p class="f4">Yasoladdhā kho pan amhākaɱ bhogā.|| ||</p>

					<p class="f4">Mañc'eva kho pana Samaṇo Gotamo pañhaɱ puccheyya,||<br />
					tassa c'āhaɱ pañhassa veyyā-karaṇena cittaɱ na ārādheyyaɱ,||<br />
					tatra ce maɱ Samaṇo Gotamo evaɱ vadeyya: 'na kho esa brāhmaṇa pañho evaɱ vyākātabbo.|| ||</p>

					<p class="f4">Evaɱ nāmesa brāhmaṇa pañho vyākātabbo'ti,||<br />
					tena maɱ ayaɱ parisā paribhaveyya: 'bālo soṇaṇḍo brāhmaṇo,||<br />
					avyatto nāsakkhi samaṇassa Gotamassa pañhassa veyyā-karaṇena cittaɱ ārādhetunti.|| ||</p>

					<p class="f4">Yaɱ kho panāyaɱ parisā paribhaveyya,||<br />
					yaso pi tassa hāyetha.|| ||</p>

					<p class="f4">Yassa kho pana yaso hāyetha bhogāpi tassa hāyeyyuɱ.|| ||</p>

					<p class="f4">Yasoladdhā kho pan amhākaɱ bhogā.|| ||</p>

					<p class="f4">Ahaɱ c'eva kho pana evaɱ samīpagato samāno adisvā'va samaṇaɱ Gotamaɱ nivatteyyaɱ,||<br />
					tena maɱ ayaɱ parisā paribhaveyya: 'bālo soṇadaṇḍo brāhmaṇo avyatto mānatthaddho bhīto ca.|| ||</p>

					<p class="f4">No visahi samaṇaɱ Gotamaɱ dassanāya upasankamituɱ.|| ||</p>

					<p class="f4">Kathaɱ hi nāma samīpagato samāno adisvā samaṇaɱ Gotamaɱ nivattissatī?'Ti.|| ||</p>

					<p class="f4">Yaɱ kho panāyaɱ parisā paribhaveyya yaso pi tassa hāyetha.|| ||</p>

					<p class="f4">Yassa kho pana yaso hāyetha,||<br />
					bhogā'pi tassa hāyeyyuɱ.|| ||</p>

					<p class="f4">Yasoladdhā kho pan amhākaɱ bhogā" ti.</p>

					<p class="f4">11. Atha kho soṇadaṇḍo brāhmaṇo yena Bhagavā ten'upasankami.|| ||</p>

					<p class="f4">Upasaŋkamitvā Bhagavatā saddhiɱ sammodi.|| ||</p>

					<p class="f4">Sammodanīyaɱ kathaɱ sārāṇīyaɱ vīti-sāretvā eka-m-antaɱ nisīdi.|| ||</p>

					<p class="f4">Campeyyakāpi kho brāhmaṇa-gahapatikā appekacce Bhagavantaɱ abhivādetvā eka-m-antaɱ nisīdiɱsu.|| ||</p>

					<p class="f4">Appekacce Bhagavatā saddhiɱ sammodiɱsu.|| ||</p>

					<p class="f4">Sammodanīyaɱ kathaɱ sārāṇīyaɱ vīti-sāretvā eka-m-antaɱ nisīdiɱsu.|| ||</p>

					<p class="f4">Appekacce yena Bhagavā ten'añjaliɱ panāmetvā eka-m-antaɱ nisīdiɱsu.|| ||</p>

					<p class="f4">Appekacce nāmagottaɱ sāvetvā eka-m-antaɱ nisīdiɱsu.|| ||</p>

					<p class="f4">Appekacce tuṇhī-bhūtā eka-m-antaɱ nisīdiɱsu.</p>

					<p class="f4">12. <a id="pg119"><span class="f2 g"><b>[119]</b></span></a> tatrapi sudaɱ soṇadaṇḍo brāhmaṇo etad eva bahulamanuvitakkento nisinno hoti.|| ||</p>

					<p class="f4">"Ahaɱ c'eva kho pana samaṇaɱ Gotamaɱ pañhaɱ puccheyyaɱ tatra ce maɱ Samaṇo Gotamo evaɱ vadeyya 'na kho esa brāhmaṇa pañho pucchītabbo'ti,||<br />
					tena maɱ ayaɱ parisā paribhaveyya 'bālo soṇadaṇḍo brāhmaṇo avyatto,||<br />
					nāsakkhi samaṇaɱ Gotamaɱ yoniso pañhaɱ pucachitun' ti.yaɱ kho panāyaɱ parisā paribhaveyya yaso pi tassa hāyetha.|| ||</p>

					<p class="f4">Yassa kho pana yaso hāyetha bhogāpi tassa hāyeyyuɱ.|| ||</p>

					<p class="f4">Yasoladdhā kho pan amhākaɱ bhogā.|| ||</p>

					<p class="f4">Mañc'eva kho pana Samaṇo Gotamo pañhaɱ puccheyya,||<br />
					tassa c'āhaɱ pañhassa veyyā-karaṇena cittaɱ na ārādheyyaɱ,||<br />
					tatra ce maɱ Samaṇo Gotamo evaɱ vadeyya 'na kho esa brāhmaṇa,||<br />
					pañho evaɱ vyākātabbo,||<br />
					evaɱ nāmesa brāhmaṇa pañho vyākātabbo'ti,||<br />
					tena maɱ ayaɱ parisā paribhaveyya: 'bālo soṇadaṇḍo brāhmaṇo avyatto,||<br />
					nāsakkhi samaṇassa Gotamassa pañhassa veyyā-karaṇena cittaɱ ārādhetunti.|| ||</p>

					<p class="f4">' Yaɱ kho panāyaɱ parisā paribhaveyya yaso pi tassa hāyetha yassa kho pana yaso hāyetha bhogāpi tassa hāyeyyuɱ.|| ||</p>

					<p class="f4">Yasoladdhā kho pan amhākaɱ bhogā.|| ||</p>

					<p class="f4">Aho vata maɱ Samaṇo Gotamo sake ācariyake tevijjake pañhaɱ puccheyya.|| ||</p>

					<p class="f4">Addhāvatassāhaɱ cittaɱ ārādheyyaɱ pañhassa veyyā-karaṇenā" ti.</p>

					<p class="f4">13. Atha kho Bhagavato soṇadaṇḍassa brāhmaṇassa cetasā ceto-parivitakkam-aññāya etad ahosi: "vihaññati kho ayaɱ soṇadaṇḍo brāhmaṇo sakena cittena.|| ||</p>

					<p class="f4">Yan nūnāhaɱ soṇadaṇḍaɱ brāhmaṇaɱ sake ācariyake tevijjake pañhaɱ puccheyyanti."|| ||</p>

					<p class="f4">Atha kho Bhagavā soṇadaṇḍaɱ brāhmaṇaɱ etad avoca: "katīhi pana brāhmaṇa aŋgehi samannāgataɱ brāhmaṇā brāhmaṇaɱ paññapenti brāhmaṇo'smīti ca vada-māno sammā vadeyya na ca pana musā-vādaɱ āpajjeyyā?"Ti</p>

					<p class="f4">14. Atha kho soṇadaṇḍassa brāhmaṇassa etad ahosi: <a id="pg120"><span class="f2 g"><b>[120]</b></span></a> yaɱ vata no ahosi icchitaɱ,||<br />
					yaɱ ākaŋkhitaɱ,||<br />
					yaɱ adhippetaɱ,||<br />
					yaɱ abhipatthitaɱ 'aho vata maɱ Samaṇo Gotamo sake ācariyake tevijjake pañhaɱ puccheyya,||<br />
					addhā vatassāhaɱ cittaɱ ārādheyyaɱ pañhassa veyyāṇenā'ti,||<br />
					tatra maɱ Samaṇo Gotamo sake ācariyake tevijjake pañhaɱ pucchati.|| ||</p>

					<p class="f4">Addhā vatassāhaɱ cittaɱ ārādhessāmi pañhassa veyyā-karaṇenā'ti.</p>

					<p class="f4">15. Atha kho soṇadaṇḍo brāhmaṇo abbhunnāmetvā kāyaɱ anuviloketvā parisaɱ Bhagavantaɱ etad avoca: "pañcahi bho Gotama aŋgehi samannāgataɱ brāhmaṇā brāhmaṇaɱ paññā-penti 'brāhmaṇo'smīti ca vada-māno sammā vadeyya na ca pana musā-vādaɱ āpajjeyya.|| ||</p>

					<p class="f4">Katamehi pañcahi?</p>

					<p class="f4">Idha bho Gotama brāhmaṇo ubhato sujāto hoti mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena.|| ||</p>

					<p class="f4">Ajjhāyako hoti manta-dharo tiṇṇaɱ vedānaɱ pāragū sanighaṇḍukeṭubhānaɱ sākkhara-p-pabhe-dānaɱ itihāsa-pañca-mānaɱ,||<br />
					padako veyyā-karaṇo lokāyatamahā-purisa-lakkhaṇesu anavayo:</p>

					<p class="f4">Abhirūpo hoti dassanīyo pāsādiko paramāya vaṇṇa-pokkha-ratāya samannāgato,||<br />
					brahmavaṇṇī brahmavaccasī akkhuddāvakāso dassanāya.|| ||</p>

					<p class="f4">Sīlavā hoti vuddhasīlī vuddhasīlena samannāgato,||<br />
					paṇḍito ca hoti medhāvī,||<br />
					paṭhamo vā dutiyo vā sujaɱ paggaṇhantānaɱ.|| ||</p>

					<p class="f4">Imehi kho bho Gotama pañcahi aŋgehi samannāgataɱ brāhmaṇā brāhmaṇaɱ paññā-penti.|| ||</p>

					<p class="f4">Brāhmaṇo'smīti ca vada-māno sammā vadeyya na ca pana musā-vādaɱ āpajjeyyāti.</p>

					<p class="f4">16. "Imesaɱ pana brāhmaṇa pañcannaɱ aŋgānaɱ sakkā ekaɱ aŋgaɱ ṭhapetvā catūhi aŋgehi samannāgataɱ brāhmaṇaɱ paññāpetuɱ brāhmaṇo'smīti ca vada-māno sammā vadeyya na ca pana musā-vādaɱ āpajjeyyā" ti?</p>

					<p class="f4">17. "Sakkā bho Gotama.|| ||</p>

					<p class="f4">Imesaɱ hi bho Gotama pañcannaɱ aŋgānaɱ vaṇṇaɱ ṭhapayāma.|| ||</p>

					<p class="f4">Kiɱ hi vaṇṇo karissati?.|| ||</p>

					<p class="f4">Yato kho bho Gotama brāhmaṇo ubhato sujāto hoti mātito ca pitito ca,||<br />
					saɱsuddhagahaṇiko yāva sattamā <a id="pg121"><span class="f2 g"><b>[121]</b></span></a> pitā-mah'ayugā,||<br />
					akkhitto anupakkuṭṭho jāti-vādena.|| ||</p>

					<p class="f4">Ajjhāyako ca hoti manta-dharo,||<br />
					tiṇṇaɱ vedānaɱ pāragū sanighaṇḍukeṭubhānaɱ sākkhara-p-pabhe-dānaɱ itihāsa-pañca-mānaɱ,||<br />
					padako,||<br />
					veyyā-karaṇo,||<br />
					lokāyatamahā-purisa-lakkhaṇesu anavayo.|| ||</p>

					<p class="f4">Sīlavā ca hoti vuddhasīlī vuddhasīlena samannāgato,||<br />
					paṇḍito ca hoti medhāvī paṭhamo vā dutiyo vā sujaɱ paggaṇhantānaɱ.|| ||</p>

					<p class="f4">Imehi kho bho Gotama catūhaŋgehi samannāgataɱ brāhmaṇā brāhmaṇaɱ paññā-penti brāhmaṇo'smīti ca vada-māno sammā vadeyya,||<br />
					na ca pana musā-vādaɱ āpajjeyyā" ti.</p>

					<p class="f4">18. "Imesaɱ pana brāhmaṇa catunnaɱ aŋgānaɱ sakkā ekaɱ aŋgaɱ ṭhapayitvā tīhi aŋgehi samannāgataɱ brāhmaṇaɱ paññāpetuɱ brāhmaṇosmīti ca vada-māno sammā vadeyya na ca pana musā-vādaɱ āpajjeyyā" ti?</p>

					<p class="f4">19. "Sakkā bho Gotama.|| ||</p>

					<p class="f4">Imesaɱ hi bho Gotama catunnaɱ aŋgānaɱ mante ṭhapayāma.|| ||</p>

					<p class="f4">Kiɱ hi mantā karissanti?.|| ||</p>

					<p class="f4">Yato kho bho Gotama brāhmaṇo ubhato sujāto hoti mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena,||<br />
					sīlavā ca hoti vuddhasīlī vuddhasīlena samannāgato,||<br />
					paṇḍito ca hoti medhāvī,||<br />
					paṭhamo vā dutiyo vā sujaɱ paggaṇhantānaɱ.|| ||</p>

					<p class="f4">Imehi kho bho Gotama catūhaŋgehi samannāgataɱ brāhmaṇā brāhmaṇaɱ paññā-penti brāhmaṇo'smīti ca vada-māno sammā vadeyya na ca pana musā-vādaɱ āpajjeyyā" ti.</p>

					<p class="f4">20. "Imesaɱ pana brāhmaṇa tiṇṇaɱ aŋgānaɱ sakkā ekaɱ aŋgaɱ ṭhapetvā dvīhaŋgehi samannāgataɱ brāhmaṇaɱ paññāpetuɱ,||<br />
					brāhmaṇosmīti ca vada-māno sammā vadeyya na ca pana musā-vādaɱ āpajjeyyā" ti?</p>

					<p class="f4">21. "Sakkā bho Gotama,||<br />
					imesaɱ hi bho Gotama tiṇṇaɱ aŋgānaɱ jātiɱ ṭhapayāma.|| ||</p>

					<p class="f4">Kiɱ hi jāti karissati?</p>

					<p class="f4">Yato kho bho Gotama brāhmaṇo sīlavā hoti vuddhasīlī vuddhasīlena samannāgato,||<br />
					paṇḍito ca hoti medhāvī paṭhamo vā dutiyo vā sujaɱ paggaṇhantānaɱ.|| ||</p>

					<p class="f4">Imehi kho bho Gotama dvīhaŋgehi samannāgataɱ brāhmaṇā brāhmaṇaɱ paññā-penti.|| ||</p>

					<p class="f4">Brāhmaṇo'smīti ca vada-māno sammā vadeyya na ca pana musā-vādaɱ āpajjeyyā" ti.</p>

					<p class="f4">22. <a id="pg122"><span class="f2 g"><b>[122]</b></span></a> evaɱ vutte te brāhmaṇā soṇadaṇḍaɱ brāhmaṇaɱ etad avocuɱ: "mā bhavaɱ soṇadaṇḍo evaɱ avaca.|| ||</p>

					<p class="f4">Mā bhavaɱ soṇadaṇḍo evaɱ avaca.|| ||</p>

					<p class="f4">Apavadateva bhavaɱ soṇadaṇḍo vaṇṇaɱ,||<br />
					apavadati mante,||<br />
					apavadati jātiɱ.|| ||</p>

					<p class="f4">Ekaɱsena bhavaɱ soṇadaṇḍo samaṇasseva Gotamassa vādaɱ anupakkhandatī" ti.</p>

					<p class="f4">23. Atha kho Bhagavā te brāhmaṇe etad avoca: "sace kho tumhākaɱ brāhmaṇā evaɱ hoti,||<br />
					'appassuto ca soṇadaṇḍo brāhmaṇo,||<br />
					akalyāṇa-vākkaraṇo ca soṇadaṇḍo brāhmaṇo,||<br />
					duppañño ca soṇadaṇḍo brāhmaṇo samaṇena Gotamena saddhiɱ asmiɱ vacane paṭimantetunti,||<br />
					tiṭṭhatu soṇadaṇḍo brāhmaṇo,||<br />
					tumhe mayā saddhiɱ mantavho.|| ||</p>

					<p class="f4">Sace pana tumhākaɱ brāhmaṇā evaɱ hoti: "bahu-s-suto ca soṇadaṇḍo brāhmaṇo,||<br />
					kalyāṇa-vākkaraṇo ca soṇadaṇḍo brāhmaṇo,||<br />
					paṇḍito ca soṇadaṇḍo brāhmaṇo,||<br />
					pahoti ca soṇadaṇḍo brāhmaṇo samaṇena Gotamena saddhiɱ asmiɱ vacane paṭimantetun' ti.tiṭṭhatha tumhe,||<br />
					soṇadaṇḍo brāhmaṇo mayā saddhiɱ paṭimantetū" ti.</p>

					<p class="f4">24. Evaɱ vutte soṇadaṇḍo brāhmaṇo Bhagavantaɱ etad avoca: " ti.ṭhatu bhavaɱ Gotamo.|| ||</p>

					<p class="f4">Tuṇhī bhavaɱ Gotamo hotu.|| ||</p>

					<p class="f4">Ahameva tesaɱ saha-dhammena paṭivacanaɱ karissāmī" ti.</p>

					<p class="f4">Atha kho soṇadaṇḍo brāhmaṇo te brāhmaṇe etad avoca: "mā bhavanto evaɱ avacuttha,||<br />
					mā bhavanto evaɱ avacuttha: 'apavadateva bhavaɱ soṇadaṇḍo vaṇṇaɱ,||<br />
					apavadati mante,||<br />
					apavadati jātiɱ,||<br />
					ekaɱ-sena.|| ||</p>

					<p class="f4">Bhavaɱ soṇadaṇḍo <a id="pg123"><span class="f2 g"><b>[123]</b></span></a> samaṇasseva Gotamassa vādaɱ anupakkhandatī'ti nāhaɱ bho apavadāmi vaṇṇaɱ vā mante vā jātiɱ vā" ti.</p>

					<p class="f4">25. Tena kho pana samayena soṇadaṇḍassa brāhmaṇassa bhāgineyyo aŋgako nāma māṇavako tassaɱ parisāyaɱ nisinno hoti.|| ||</p>

					<p class="f4">Atha kho soṇadaṇḍo brāhmaṇo te brāhmaṇe etad avoca: "passanti no bhonto imaɱ aŋgakaɱ māṇavakaɱ amhākaɱ bhāgineyyanti?"</p>

					<p class="f4">"Evaɱ bho."|| ||</p>

					<p class="f4">"Aŋgako kho bho māṇavako abhirūpo dassanīyo pāsādiko paramāya vaṇṇa-pokkha-ratāya samannāgato brahmavaṇṇī brahmavaccasī akkhuddāvakāso dassanāya.|| ||</p>

					<p class="f4">Nāssa imissaɱ parisāyaɱ samasamo atthi vaṇṇena,||<br />
					ṭhapetvā samaṇaɱ Gotamaɱ.</p>

					<p class="f4">Aŋgako kho bho māṇavako ajjhāyako manta-dharo,||<br />
					tiṇṇaɱ vedānaɱ pāragū sanighaṇḍukeṭubhānaɱ sākkhara-p-pabhe-dānaɱ itihāsa-pañca-mānaɱ.|| ||</p>

					<p class="f4">Padako veyyā-karaṇo lokāyatamahā-purisa-lakkhaṇesu anavayo.|| ||</p>

					<p class="f4">Ahamassa mante vācetā.</p>

					<p class="f4">Aŋgako kho bho māṇavako ubhato sujāto mātito ca pitito ca,||<br />
					saɱsuddhagahaṇiko yāva sattamā pitā-mah'ayugā,||<br />
					akkhitto anupakkuṭṭho jāti-vādena.|| ||</p>

					<p class="f4">Ahamassa mātā-pitaro jānāmi.</p>

					<p class="f4">Aŋgako kho bho māṇavako pāṇampi haneyya adinnampi ādiyeyya paradārampi gaccheyya musāpi bhaṇeyya majjampi piveyya,||<br />
					etthadāni bho kiɱ vaṇṇo karissati,||<br />
					kiɱ mantā,||<br />
					kiɱ jāti.|| ||</p>

					<p class="f4">Yato kho bho brāhmaṇo sīlavā ca hoti vuddhasīlī vuddhasīlena samannāgato,||<br />
					paṇḍito ca hoti medhāvī paṭhamo vā dutiyo vā sujaɱ paggaṇhantānaɱ.|| ||</p>

					<p class="f4">Imehi kho bho dvīhaŋgehi samannāgataɱ brāhmaṇā brāhmaṇaɱ paññā-penti.|| ||</p>

					<p class="f4">Brāhmaṇo'smīti ca vada-māno sammā vadeyya,||<br />
					na ca pana musā-vādaɱ āpajjeyyā" ti.</p>

					<p class="f4">26. "Imesaɱ pana brāhmaṇa dvinnaɱ aŋgānaɱ sakkā ekaɱ aŋgaɱ ṭhapayitvā ekena aŋgena samannāgataɱ brāhmaṇaɱ paññāpetuɱ,||<br />
					brāhmaṇo'smīti ca vada-māno sammā vadeyya.|| ||</p>

					<p class="f4">Na ca pana musā-vādaɱ āpajjeyyā" ti?</p>

					<p class="f4"><a id="pg124"><span class="f2 g"><b>[124]</b></span></a> "no h'idaɱ bho Gotama.|| ||</p>

					<p class="f4">Sīlaparidhotā hi bho Gotama paññā.|| ||</p>

					<p class="f4">Paññāparidhotaɱ sīlaɱ.|| ||</p>

					<p class="f4">Yattha sīlaɱ tattha paññā.|| ||</p>

					<p class="f4">Yattha paññā tattha sīlaɱ.|| ||</p>

					<p class="f4">Sīla-vato paññā,||<br />
					paññavato sīlaɱ.|| ||</p>

					<p class="f4">Sīlapaññāṇaɱ ca pana lokasmiɱ aggam akkhāyati.|| ||</p>

					<p class="f4">Seyyathā pi bho Gotama hatthena vā hatthaɱ dhoveyya pādena vā pādaɱ dhoveyya,||<br />
					evam eva kho bho Gotama sīlaparidhotā paññā,||<br />
					paññāparidhotaɱ sīlaɱ.|| ||</p>

					<p class="f4">Yattha sīlaɱ tattha paññā,||<br />
					yattha paññā tattha sīlaɱ.|| ||</p>

					<p class="f4">Sīla-vato paññā,||<br />
					paññā'vato sīlaɱ.|| ||</p>

					<p class="f4">Sīlapaññāṇañca pana lokasmiɱ aggam akkhāyati.</p>

					<p class="f4">"Evam etaɱ brāhmaṇa sīlaparidhotā hi brāhmaṇa paññā,||<br />
					paññāparidhotaɱ sīlaɱ.|| ||</p>

					<p class="f4">Yattha sīlaɱ tattha paññā,||<br />
					yattha paññā tattha sīlaɱ.|| ||</p>

					<p class="f4">Sīla-vato paññā,||<br />
					paññavato sīlaɱ.|| ||</p>

					<p class="f4">Sīlapaññāṇañca pana lokasmiɱ aggam akkhāyati.</p>

					<p class="f4">"Katamaɱ pana taɱ brāhmaṇa sīlaɱ?.|| ||</p>

					<p class="f4">Katamā sā paññā" ti.</p>

					<p class="f4">"Ettakaparamā'va mayaɱ bho Gotama etasmiɱ atthe.|| ||</p>

					<p class="f4">Sādhu vata bhavantaɱ yeva Gotamaɱ paṭibhātu etassa bhāsitassa attho" ti.</p>

					<p class="f4">"Tena hi brāhmaṇa suṇāhi,||<br />
					sādhukaɱ manasi karohi,||<br />
					bhāsissāmī" ti.</p>

					<p class="f4">'Evaɱ bho'ti kho soṇadaṇḍo brāhmaṇo Bhagavato paccassosi.|| ||</p>

					<p class="f4">Bhagavā etad avoca:</p>

					<p class="f4">25 . "Idha brāhmaṇa Tathāgato loke uppajjati arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā.|| ||</p>

					<p class="f4">So imaɱ lokaɱ sa-devakaɱ sa-mārakaɱ sa-brahmakaɱ sa-s-samaṇa-brāhmaṇiɱ pajaɱ sa-deva-manussaɱ sayaɱ abhiññā sacchi-katvā pavedeti.|| ||</p>

					<p class="f4">So dhammaɱ deseti ādi kalyāṇaɱ majjhe kalyāṇaɱ pariyosāna-kalyāṇaɱ sātthaɱ savyañ janaɱ kevala-paripuṇṇaɱ parisuddhaɱ Brahma-cariyaɱ pakāseti.</p>

					<p class="f4">Taɱ dhammaɱ suṇāti gahapati vā gahapati-putto vā aññatarasmiɱ vā kule paccājāto.|| ||</p>

					<p class="f4">So taɱ dhammaɱ sutvā Tathāgate saddhaɱ paṭilabhati.|| ||</p>

					<p class="f4">So tena saddhā-paṭilābhena samannāgato iti paṭisañcikkhati: 'sambādho gharāvāso rajo-patho.|| ||</p>

					<p class="f4">Abbhokāso pabbajjā.|| ||</p>

					<p class="f4">Na-y-idaɱ sukaraɱ agāraɱ ajjhāvasatā ekanta-paripuṇṇaɱ ekanta-parisuddhaɱ sankha-likhitaɱ Brahma-cariyaɱ carituɱ.|| ||</p>

					<p class="f4">Yan nūnāhaɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajeyya'nti.</p>

					<p class="f4">So aparena samayena appaɱ vā bhoga-k-khandhaɱ pahāya mahantaɱ vā bhoga-k-khandhaɱ pahāya appaɱ vā ñāti-parivaṭṭaɱ pahāya mahantaɱ vā ñāti-parivaṭṭaɱ pahāya kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajati.|| ||</p>

					<p class="f4">So evaɱ pabba-jito samāno Pātimokkha-saŋvara-saɱvuto viharati ācāra-gocara-sampanno aṇumattesu vajjesu bhaya-dassāvī.|| ||</p>

					<p class="f4">Samādāya sikkhati sikkhā-padesu kāya-kamma-vacī-kammena samannāgato kusalena.|| ||</p>

					<p class="f4">Parisuddhā-jīvo sīla-sampanno indriyesu gutta-dvāro bhojane matt'aññū sati-sampajaññesu samannāgato santuṭṭho.</p>

					<p class="f4">Kathañ ca brāhmaṇa bhikkhu sīla-sampanno hoti?.|| ||</p>

					<p class="f4">Idha brāhmaṇa bhikkhu pāṇāti-pātaɱ pahāya pāṇāti-pātā paṭivirato hoti nihita-daṇḍo nihita-sattho lajjī dayā-panno.|| ||</p>

					<p class="f4">Sabba-pāṇa-bhūta-hitānukampī viharati.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Adinn'ādānaɱ pahāya adinn'ādānā paṭivirato hoti dinn'ādāyī dinna-pāṭikaŋkhī.|| ||</p>

					<p class="f4">Athenena suci-bhūtena attanā virahati.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">ABrahma-cariyaɱ pahāya brahma-cārī hoti ārā-cārī virato methunā gāma-dhammā.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Musā-vādaɱ pahāya musā-vādā paṭivirato hoti sacca-vādī sacca-sandho theto paccayiko avisaŋvādako lokassa.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Pisuṇaɱ vācaɱ pahāya pisuṇāya vācāya paṭivirato hoti.|| ||</p>

					<p class="f4">Ito sutvā na amutra akkhātā imesaɱ bhedāya.|| ||</p>

					<p class="f4">Amutra vā sutvā na imesaɱ akkhātā amūsaɱ bhedāya.|| ||</p>

					<p class="f4">Iti bhinnānaɱ vā sandhātā,||<br />
					sahitānaɱ vā anuppadātā samagg'ārāmo samagga-rato samagga-nandiɱ samagga-karaṇiɱ vācaɱ bhāsitā hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Pharusaɱ vācaɱ pahāya pharusāya vācāya paṭivirato hoti.|| ||</p>

					<p class="f4">Yā sā vācā neḷā kaṇṇa-sukhā pemanīyā7 hadayaŋ-gamā porī bahu-jana-kantā bahu-jana-manāpā,||<br />
					tathā-rūpaɱ8 vācaɱ bhāsitā hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Sampha-p-palāpaɱ pahāya samphappalāpā paṭivirato hoti kāla-vādī bhūta-vādī attha-vādī dhamma-vādī vinaya-vādī.|| ||</p>

					<p class="f4">Nidhānavatiɱ vācaɱ bhāsitā hoti kālena sāpadesaɱ pariyanta-vatiɱ attha-saɱhitaɱ.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Bīja-gāma-bhūta-gāma-samārambhā paṭivirato hoti.|| ||</p>

					<p class="f4">Eka-bhattiko hoti ratt'ūparato paṭivirato vikāla-bhojanā.|| ||</p>

					<p class="f4">Nacca-gīta-vādita-visūka-dassanā paṭivirato hoti.|| ||</p>

					<p class="f4">Mālā-gandha-vilepana-dhāraṇa-maṇḍana-vibhusana-ṭ-ṭhānā paṭivirato hoti.|| ||</p>

					<p class="f4">Uccā-sayana-mahā-sayanā paṭivirato hoti.|| ||</p>

					<p class="f4">Jātarūpa-rajata-paṭi-g-gahaṇā paṭivirato hoti.|| ||</p>

					<p class="f4">Āmaka-dhañña-paṭi-g-gahaṇā paṭivirato hoti.|| ||</p>

					<p class="f4">Āmakamaɱsapaṭigggahaṇā paṭivirato hoti.|| ||</p>

					<p class="f4">Itthi-kumārika-paṭi-g-gahaṇā paṭivirato hoti.|| ||</p>

					<p class="f4">Dāsi-dāsa-paṭi-g-gahaṇā paṭivirato hoti.|| ||</p>

					<p class="f4">Aj-eḷaka-paṭi-g-gahaṇā paṭivirato hoti.|| ||</p>

					<p class="f4">Kukkuṭa-sūkara-paṭi-g-gahaṇā paṭivirato hoti.|| ||</p>

					<p class="f4">Hatthigavassavaḷavā paṭi-g-gahaṇā paṭivirato hoti.|| ||</p>

					<p class="f4">Khetta-vatthu-paṭi-g-gahaṇā paṭivirato hoti.|| ||</p>

					<p class="f4">Dūteyyapaheṇa gamanānuyogā paṭivirato hoti.|| ||</p>

					<p class="f4">Kaya-vikkayā paṭivirato hoti.|| ||</p>

					<p class="f4">Tulākūṭa-kaɱsakūṭa-mānakūṭā paṭivirato hoti.|| ||</p>

					<p class="f4">Ukkoṭanavañ cananikatisāci yogā paṭivirato hoti.|| ||</p>

					<p class="f4">Chedana-vadha-bandhana-viparāmosa-ālopa-sahasākārā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Cullasīlaɱ niṭṭhitaɱ</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ bījagāma-bhūta-gāma-samārambhaɱ anuyuttā viharanti,||<br />
					seyyath'īdaɱ: mūla-bījaɱ khandha-bījaɱ phalu-bījaɱ agga-bījaɱ bijabījameva pañcamaɱ.|| ||</p>

					<p class="f4">Iti vā iti eva-rūpā bījagāma-bhūta-gāma-samārambhā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ sannidhi-kāra-paribhogaɱ anuyuttā viharanti,||<br />
					seyyath'īdaɱ: anna-sannidhiɱ pāna-sannidhiɱ vattha-sannidhiɱ yāna-sannidhiɱ sayana-sannidhiɱ gandha-sannidhiɱ āmisa-sannidhiɱ.|| ||</p>

					<p class="f4">Iti vā iti eva-rūpā sannidhi-kāra-paribhogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ visūkadassanaɱ anuyuttā viharanti,||<br />
					seyyath'īdaɱ: naccaɱ gītaɱ vāditaɱ pekkhaɱ akkhātaɱ pāṇissaraɱ vetālaɱ kumbhathūnaɱ Sobha-nagarakaɱ caṇḍālaɱ vaɱsaɱ dhopanakaɱ hatthi-yuddhaɱ assa-yuddhaɱ mahisa-yuddhaɱ usabha-yuddhaɱ aja-yuddhaɱ meṇḍayuddhaɱ kukkuṭayuddhaɱ vaṭṭakayuddhaɱ daṇḍa-yuddhaɱ muṭṭhi-yuddhaɱ nibbuddhaɱ uyyodhikaɱ balaggaɱ senābyūhaɱ aṇīkadassanaɱ.|| ||</p>

					<p class="f4">Iti vā iti eva-rūpā visūka-dassanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ jūta-ppamāda-ṭṭhānānuyogaɱ anuyuttā viharanti,||<br />
					seyyath'īdaɱ: aṭṭha-padaɱ dasa-padaɱ ākāsaɱ parihāra-pathaɱ santikaɱ khalikaɱ ghaṭikaɱ salāka-hatthaɱ akkhaɱ paŋgacīraɱ vaŋkakaɱ mokkha-cikaɱ ciŋgulakaɱ pattāḷhakaɱ rathakaɱ dhanukaɱ akkharikaɱ manesikaɱ yathā-vajjaɱ.|| ||</p>

					<p class="f4">Iti vā iti eva-rūpā jūta-ppamāda-ṭṭhānānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ uccā-sayana-mahā-sayanaɱ anuyuttā viharanti,||<br />
					seyyath'īdaɱ: āsandiɱ pallaŋkaɱ gonakaɱ cittakaɱ paṭikaɱ paṭalikaɱ tūlikaɱ vikatikaɱ udda-lomiɱ ekanta-lomiɱ kaṭṭhi'ssaɱ koseyyaɱ kuttakaɱ hatth'attharaɱ ass'attharaɱ rath'attharaɱ ajina-ppaveṇiɱ kādali-miga-pavara-pacc'attharaṇaɱ sa-uttara-c-chadaɱ ubhato-lohita-kūpadhānaɱ.|| ||</p>

					<p class="f4">Iti vā iti eva-rūpā uccā-sayana-mahā-sayanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ maṇḍana-vibhusana-ṭṭhānānuyogaɱ anuyuttā viharanti,||<br />
					seyyath'īdaɱ: ucchādanaɱ parimaddanaɱ nahāpanaɱ sambāhanaɱ ādāsaɱ añjanaɱ mālā-vilepanaɱ mukkha-cuṇṇakaɱ mukhalepanaɱ hattha-bandhaɱ sikhā-bandhaɱ daṇḍakaɱ nāḷikaɱ khaggaɱ chattaɱ citrūpāhanaɱ uṇahīsaɱ maṇiɱ vāla-vījaniɱ odātāni vatthāni dīgha-dasāni.|| ||</p>

					<p class="f4">Iti vā iti eva-rūpā maṇḍana-vibhusana-ṭṭhānānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ tiracchāna-kathaɱ anuyuttā viharanti,||<br />
					seyyath'īdaɱ: rāja-kathaɱ cora-kathaɱ mahāmatta-kathaɱ senā-kathaɱ bhaya-kathaɱ yuddha-kathaɱ anna-kathaɱ pāna-kathaɱ vattha-kathaɱ sayana-kathaɱ mālā-kathaɱ gandha-kathaɱ ñāti-kathaɱ yāna-kathaɱ gāma-kathaɱ nigama-kathaɱ nagara-kathaɱ jana-pada-kathaɱ itthi-kathaɱ purisa-kathaɱ (kumārakathaɱ kumārikathaɱ) sūra-kathaɱ visikhā-kathaɱ kumbhaṭṭhāna-kathaɱ pubba-peta-kathaɱ nānatta-kathaɱ loka-k-khāyikaɱ samuddakkhāyikaɱ itibhav-ā-bhava-kathaɱ.|| ||</p>

					<p class="f4">Iti vā iti eva-rūpāya tiracchāna-kathāya paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpā viggāhika-kathaɱ anuyuttā viharanti,||<br />
					seyyath'īdaɱ: "na tvaɱ imaɱ Dhamma-Vinayaɱ ājānāsi.|| ||</p>

					<p class="f4">Ahaɱ imaɱ Dhamma-Vinayaɱ ājānāmi.|| ||</p>

					<p class="f4">Kiɱ tvaɱ imaɱ Dhamma-Vinayaɱ ājānissasi?.|| ||</p>

					<p class="f4">Micchā-paṭipanno tvam asi.|| ||</p>

					<p class="f4">Aham asmi sammāpaṭipanno.|| ||</p>

					<p class="f4">Sahitaɱ me,||<br />
					asahitaɱ te.|| ||</p>

					<p class="f4">Pure vacanīyaɱ pacchā avaca.|| ||</p>

					<p class="f4">Pacchā vacanīyaɱ pure avaca.|| ||</p>

					<p class="f4">Āviciṇṇan te viparāvattaɱ.|| ||</p>

					<p class="f4">Āropito te vādo.|| ||</p>

					<p class="f4">Niggahīto tvam asi.|| ||</p>

					<p class="f4">Cara vāda-p-pamokkhāya.|| ||</p>

					<p class="f4">Nibbeṭhehi vā sace pahosī" ti.|| ||</p>

					<p class="f4">Iti vā iti eva-rūpāya viggahikakathāya paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ dūteyya-pahiṇa-gamanānuyogamanuyruttā viharanti,||<br />
					seyyath'īdaɱ: raññaɱ rāja-mahāmattānaɱ khattiyānaɱ brāhmaṇānaɱ gahapatikānaɱ kumārānaɱ "idha gaccha.|| ||</p>

					<p class="f4">Amutrāgaccha.|| ||</p>

					<p class="f4">Idaɱ hara.|| ||</p>

					<p class="f4">Amutra idaɱ āharā" ti.|| ||</p>

					<p class="f4">Iti vā iti eva-rūpā dūteyya-pahiṇa-gamanānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te kuhakā ca honti lapakā ca nemittikā ca nippesikā ca lābhena ca lābhaɱ nijigiɱsitāro.|| ||</p>

					<p class="f4">Iti vā iti eva-rūpā kuhalapanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Majjhimasīlaɱ niṭṭhitaɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti,||<br />
					seyyath'īdaɱ: aŋgaɱ nimittaɱ uppātaɱ supiṇaɱ lakkhaṇaɱ mūsikacchinnaɱ aggi-homaɱ dabbi-homaɱ thusa-homaɱ taṇḍula-homaɱ sappihemaɱ tela-homaɱ mukha-homaɱ lohita-homaɱ aŋga-vijjā vatthu-vijjā khatta-vijjā siva-vijjā bhūta-vijjā bhuri-vijjā ahi-vijjā visa-vijjā vicchika-vijjā mūsika-vijjā sakuṇa-vijjā vāyasa-vijjā pakkajjhānaɱ sara-parittānaɱ miga-cakkaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti,||<br />
					seyyath'īdaɱ: maṇi-lakkhaṇaɱ vattha-lakkhaṇaɱ daṇḍa-lakkhaṇaɱ asikalakkhaṇaɱ usu-lakkhaṇaɱ dhanu-lakkhaṇaɱ āvudha-lakkhaṇaɱ itthi-lakkhaṇaɱ purisa-lakkhaṇaɱ kumāra-lakkhaṇaɱ kumārilakkhaṇaɱ dāsa-lakkhaṇaɱ dāsilakkhaṇaɱ hatthi-lakkhaṇaɱ assa-lakkhaṇaɱ mahisa-lakkhaṇaɱ usabha-lakkhaṇaɱ go-lakkhaṇaɱ aja-lakkhaṇaɱ meṇḍa-lakkhaṇaɱ kukkuṭa-lakkhaṇaɱ vaṭṭakalakkhaṇaɱ godhā-lakkhaṇaɱ kaṇṇikā-lakkhaṇaɱ kacchapa-lakkhaṇaɱ miga-lakkhaṇaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti seyyath'īdaɱ: raññaɱ niyyānaɱ bhavissati,||<br />
					raññaɱ aniyyānaɱ bhavissati,||<br />
					abbhantarānaɱ raññaɱ upayānaɱ bhavissati,||<br />
					bāhirānaɱ raññaɱ apayānaɱ bhavissati,||<br />
					bāhirānaɱ raññaɱ upayānaɱ bhavissati,||<br />
					abbhantarānaɱ raññaɱ apayānaɱ bhavissati,||<br />
					abbhantarānaɱ raññaɱ jayo bhavissati,||<br />
					abbhantarānaɱ raññaɱ parājayo bhavissati.|| ||</p>

					<p class="f4">Iti imassa jayo bhavissati.|| ||</p>

					<p class="f4">Imassa parājayo bhavissati.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: canda-ggāho bhavissati.|| ||</p>

					<p class="f4">Suriyaggāho bhavissati.|| ||</p>

					<p class="f4">Nakkhattagāho bhavissati.|| ||</p>

					<p class="f4">Candima-suriyānaɱ patha-gamanaɱ bhavissati.|| ||</p>

					<p class="f4">Candima-suriyānaɱ uppatha-gamanaɱ bhavissati.|| ||</p>

					<p class="f4">Nakkhattānaɱ patha-gamanaɱ bhavissati.|| ||</p>

					<p class="f4">Nakkhattānaɱ uppatha-gamanaɱ bhavissati.|| ||</p>

					<p class="f4">Ukkāpāto bhavissati.|| ||</p>

					<p class="f4">Dīsāḍāho bhavissati.|| ||</p>

					<p class="f4">Bhūmi-cālo bhavissati.|| ||</p>

					<p class="f4">Devadundūbhi bhavissati.|| ||</p>

					<p class="f4">Candima-suriya-nakkhattānaɱ uggamanaɱ ogamanaɱ saɱkilesaɱ vodānaɱ bhavissati.|| ||</p>

					<p class="f4">Evaɱ-vipāko canda-ggāho bhavissati.|| ||</p>

					<p class="f4">Evaɱ-vipāko suriya-ggāho bhavissati.|| ||</p>

					<p class="f4">Evaɱ-vipāko nakkhatta-ggāho bhavissati.|| ||</p>

					<p class="f4">Evaɱvipākaɱ candima-suriyānaɱ patha-gamanaɱ bhavissati.|| ||</p>

					<p class="f4">Evaɱvipākaɱ candima-suriyānaɱ uppatha-gamanaɱ bhavissati.|| ||</p>

					<p class="f4">Evaɱvipākaɱ nakkhattānaɱ patha-gamanaɱ bhavissati.|| ||</p>

					<p class="f4">Evaɱvipākaɱ nakkhattānaɱ uppatha-gamanaɱ bhavissati.|| ||</p>

					<p class="f4">Evaɱ-vipāko ukkā-pāto bhavissati.|| ||</p>

					<p class="f4">Evaɱ-vipāko disā-ḍāho bhavissati.|| ||</p>

					<p class="f4">Evaɱ-vipāko bhumivālo bhavissati.|| ||</p>

					<p class="f4">Evaɱ-vipāko deva-dundūbhi bhavissati.|| ||</p>

					<p class="f4">Evaɱ-vipāko candima-suriya-nakkhattānaɱ uggamanaɱ ogamanaɱ saŋkilesaɱ vodānaɱ bhavissati.|| ||</p>

					<p class="f4">Iti vā eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyathadaɱ: subbuṭṭhikā bhavissati.|| ||</p>

					<p class="f4">Dubbuṭṭhikā bhavissati.|| ||</p>

					<p class="f4">Subhikkhaɱ bhavissati.|| ||</p>

					<p class="f4">Dubbhikkhaɱ bhavissati.|| ||</p>

					<p class="f4">Khemaɱ bhavissati.|| ||</p>

					<p class="f4">Bhayaɱ bhavissati.|| ||</p>

					<p class="f4">Rogo bhavissati.|| ||</p>

					<p class="f4">Ārogyaɱ bhavissati.|| ||</p>

					<p class="f4">Muddā gaṇanā saɱkhānaɱ kāveyyaɱ lokāyataɱ.|| ||</p>

					<p class="f4">Iti vā iti eva-rūpāya tiracchāna-vijjāya micchā ājīvena paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: āvāhanaɱ vivāhanaɱ saɱvadanaɱ vivadanaɱ saɱkiraṇaɱ vikiraṇaɱ subhaga-karaṇaɱ dubbhaga-karaṇaɱ viruddha-gabbha-karaṇaɱ jivhā-nittha-d-danaɱ hanusaɱhananaɱ hatthābhijappanaɱ hanu-jappanaɱ kaṇṇa-jappanaɱ ādāsa-pañhaɱ kumāripañhaɱ deva-pañhaɱ ādiccupaṭṭhānaɱ Mahat-upaṭṭhānaɱ abbhujjalanaɱ sirivhāyanaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: santi-kammaɱ paṇidhi-kammaɱ bhūtakammaɱ bhuri-kammaɱ vassa-kammaɱ vossa-kammaɱ vatthu-kammaɱ vatthu-parikiraṇaɱ ācamanaɱ nahāpanaɱ juhanaɱ vamanaɱ virecanaɱ uddha-virecanaɱ adho-virecanaɱ sīsa-virecanaɱ</p>
					<p class="f4">Kaṇṇatelaɱ netta-tappanaɱ natthu-kammaɱ añjanaɱ paccañjanaɱ sālākiyaɱ salla-kattiyaɱ dāraka-tikicchā mūla-bhesajjānaɱ anuppadānaɱ osadhīnaɱ paṭimokkho.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.</p>

					<p class="f4">Sa kho so brāhmaṇa bhikkhu evaɱ sīla-sampanno na kuto ci bhayaɱ samanupassati yad idaɱ sīlasaŋvarato.|| ||</p>

					<p class="f4">Seyyathā pi mahārāja khattiyo muddhā-vasitto nihatapaccāmitto na kuto ci bhayaɱ samanupassati yad idaɱ pacca-t-thikato,||<br />
					evam eva kho mahārāja bhikkhu evaɱ sīla-sampanno na kuto ci bhayaɱ samanupassati yad idaɱ sīlasaŋvarato.|| ||</p>

					<p class="f4">So iminā ariyena sīla-k-khandhena samannāgato ajjhattaɱ anavajja-sukhaɱ paṭisaɱvedeti.|| ||</p>

					<p class="f4">Evaɱ kho brāhmaṇa bhikkhu sīla-sampanno hoti.</p>

					<p class="f4">Kathañ ca brāhmaṇa bhikkhu indriyesu gutta-dvāro hoti?.|| ||</p>

					<p class="f4">Idha mahārāja bhikkhu cakkhunā rūpaɱ disvā na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ cakkhu'ndriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ3 tassa saɱvarāya paṭipajjati.|| ||</p>

					<p class="f4">Rakkhati cakkhu'ndriyaɱ cakkhu'ndriye saŋvaraɱ āpajjati.|| ||</p>

					<p class="f4">Sotena saddaɱ sutvā na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ sot'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ tassa saɱvarāya paṭipajjati.|| ||</p>

					<p class="f4">Rakkhati sot'indriyaɱ sot'indriye saŋvaraɱ āpajjati.|| ||</p>

					<p class="f4">Ghāṇena gandhaɱ ghāyitvā na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ ghān'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ tassa saɱvarāya paṭipajjati.|| ||</p>

					<p class="f4">Rakkhati ghān'indriyaɱ ghān'indriye saŋvaraɱ āpajjati.|| ||</p>

					<p class="f4">Jivhāya rasaɱ sāyitvā na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ jivh'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ,||<br />
					tassa saɱvarāya paṭipajjati.|| ||</p>

					<p class="f4">Rakkhati jivh'indriyaɱ jivh'indriye saŋvaraɱ āpajjati.|| ||</p>

					<p class="f4">Kāyena phoṭṭhabbaɱ phusitvā na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ kāy'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ3 tassa saɱvarāya paṭipajjati.|| ||</p>

					<p class="f4">Rakkhati kāy'indriyaɱ kāy'indriye saŋvaraɱ āpajjati.|| ||</p>

					<p class="f4">Manasā dhammaɱ viññāya na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ man'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ3 tassa saɱvarāya paṭipajjati.|| ||</p>

					<p class="f4">Rakkhati man'indriyaɱ.|| ||</p>

					<p class="f4">Man'indriye saŋvaraɱ āpajjati.|| ||</p>

					<p class="f4">So iminā ariyena indriya-saɱvarena samannāgato ajjhattaɱ abyāsekasukhaɱ paṭisaɱvedeti.|| ||</p>

					<p class="f4">Evaɱ kho brāhmaṇa bhikkhu indriyesu gutta-dvāro hoti.</p>

					<p class="f4">Kathañ ca brāhmaṇa bhikkhu sati-sampajaññena samannāgato hoti?.|| ||</p>

					<p class="f4">Idha brāhmaṇa bhikkhu abhikkante paṭikkante sampajāna-kārī hoti.|| ||</p>

					<p class="f4">Ālokite vilokite sampajāna-kārī hoti.|| ||</p>

					<p class="f4">Samiñjite1 pasārite sampajāna-kārī hoti.|| ||</p>

					<p class="f4">Saŋghāṭipatta-cīvaradhāraṇe sampajāna-kārī hoti.|| ||</p>

					<p class="f4">Asite pīte khāyite sāyite sampajāna-kārī hoti.|| ||</p>

					<p class="f4">Uccāra-passā-vakamme sampajāna-kārī hoti.|| ||</p>

					<p class="f4">Gate ṭhite nisinne sutte jāgarite bhāsite tuṇhī-bhāve sampajāna-kārī hoti.|| ||</p>

					<p class="f4">Evaɱ kho brāhmaṇa bhikkhu sati-sampajaññena samannāgato hoti.</p>

					<p class="f4">Kathañ ca brāhmaṇa bhikkhu santuṭṭho hoti?.|| ||</p>

					<p class="f4">Idha brāhmaṇa bhikkhu santuṭṭho hoti kāya-parihāriyena cīvarena kucchiparihāriyena piṇḍa-pātena.|| ||</p>

					<p class="f4">So yena yen'eva pakkamati samādāyeva pakkamati.|| ||</p>

					<p class="f4">Seyyathā pi mahārāja pakkhi sakuṇo yena yen'eva ḍeti sapattabhāro'va ḍeti,||<br />
					evam eva kho brāhmaṇa bhikkhu santuṭṭho hoti kāya-parihāriyena cīvarena kucchiparihāriyena piṇḍa-pātena.|| ||</p>

					<p class="f4">So yena yen'eva pakkamati samādāyeva pakkamati.|| ||</p>

					<p class="f4">Evaɱ kho brāhmaṇa bhikkhu santuṭṭho hoti.</p>

					<p class="f4">So iminā ca ariyena sīla-k-khandhena3 samannāgato iminā ca ariyena indriya-saɱvarena samannāgato iminā ca ariyena sati-sampajaññena samannāgato imāya ca ariyāya santuṭṭhiyā samannāgato vivittaɱ sen'āsanaɱ bhajati araññaɱ rukkha-mūlaɱ pabbataɱ kandaraɱ giri-guhaɱ susānaɱ vana-patthaɱ abbhokāsaɱ palālapuñjaɱ.|| ||</p>

					<p class="f4">So pacchā-bhattaɱ piṇḍa-pāta-paṭikkanto nisīdati pallaŋkaɱ ābhujitvā ujuɱ kāyaɱ paṇīdhāya parimukhaɱ satiɱ upaṭṭha-petvā.</p>

					<p class="f4">So abhijjhaɱ loke pahāya vigat-ā-bhijjhena cetasā viharati.|| ||</p>

					<p class="f4">Abhijjhāya cittaɱ parisodheti.|| ||</p>

					<p class="f4">Byāpādapadosaɱ pahāya avyāpanna-citto viharati sabba-pāṇabhūtahitānukampi.|| ||</p>

					<p class="f4">Byāpādapadosā cittaɱ parisodheti.|| ||</p>

					<p class="f4">Thīna-middhaɱ pahāya vigatathīna-middho viharati āloka-saññī sato sampajāno.|| ||</p>

					<p class="f4">Thīna-middhā cittaɱ parisodheti.|| ||</p>

					<p class="f4">Uddhacca-kukkuccaɱ pahāya anuddhato viharati ajjhattaɱ vūpasanta-citto.|| ||</p>

					<p class="f4">Uddhacca-kukkuccā cittaɱ parisodheti.|| ||</p>

					<p class="f4">Vici-kicchaɱ pahāya tiṇṇa-vici-kiccho viharati akathaɱ-kathī kusalesu dhammesu.|| ||</p>

					<p class="f4">Vicikicchāya cittaɱ parisodheti.</p>

					<p class="f4">Seyyathā pi brāhmaṇa puriso iṇaɱ ādāya kammante payojeyya,||<br />
					tassa te kammantā samijjheyyuɱ,||<br />
					so yāni ca porāṇāni iṇamūlāni tāni ca byantīkareyya,||<br />
					siyā c'assa uttariɱ avasiṭṭhaɱ dārabharaṇāya,||<br />
					tassa evam assa: "ahaɱ kho pubbe iṇaɱ ādāya kammante payojesiɱ.|| ||</p>

					<p class="f4">Tassa me te kammantā samijjhiɱsu.|| ||</p>

					<p class="f4">So'haɱ yāni ca porāṇāni iṇamūlāni tāni ca byantī akāsiɱ.|| ||</p>

					<p class="f4">Atthi ca me uttariɱ avasiṭṭhaɱ dārabharaṇāyā" ti.|| ||</p>

					<p class="f4">So tatonidānaɱ labhetha pāmojjaɱ,||<br />
					adhigaccheyya somanassaɱ-</p>

					<p class="f4">Seyyathā pi brāhmaṇa puriso ābādhiko assa dukkhito bāḷha-gilāno,||<br />
					bhattaɱ c'assa na c-chādeyya,||<br />
					na c'assa kāye balamattā,||<br />
					so aparena samayena tamhā ābādhā mucceyya,||<br />
					bhattañ c'assa chādeyya,||<br />
					siyā c'assa kāye balamattā,||<br />
					tassa evam assa: "ahaɱ kho pubbe ābādhiko ahosiɱ dukkhito bāḷha-gilāno.|| ||</p>

					<p class="f4">Bhattaɱ ca me nacchādesi.|| ||</p>

					<p class="f4">Nacassa me āsi kāye balamattā.|| ||</p>

					<p class="f4">So'mhi etarahi tamhā ābādhā mutto bhattañ ca me chādeti.|| ||</p>

					<p class="f4">Atthi ca me kāye balamattā" ti.|| ||</p>

					<p class="f4">So tato nidānaɱ labhetha pāmojjaɱ,||<br />
					adhigaccheyya somanassaɱ-</p>

					<p class="f4">Seyyathā pi brāhmaṇa puriso bandhanāgāre baddho assa,||<br />
					so aparena samayena tamhā bandhanāgārā mucceyya sotthinā avyayena1,||<br />
					na c'assa kiñci bhogānaɱ vayo,||<br />
					tassa evam assa: "ahaɱ kho pubbe bandhanāgāre baddho ahosiɱ.|| ||</p>

					<p class="f4">So'mhi etarahi tamhā bandhanāgārā mutto sotthinā avyayena.|| ||</p>

					<p class="f4">N'atthi ca me kiñci bhogānaɱ vayo" ti.|| ||</p>

					<p class="f4">So tatonidānaɱ labhetha pāmojjaɱ,||<br />
					adhigaccheyya somanassaɱ-</p>

					<p class="f4">Seyyathā pi brāhmaṇa puriso dāso assa anattadhīno parādhīno na yenakām'aŋgamo,||<br />
					so aparena samayena tamhā dāsabyā mucceyya attādhīno aparādhīno bhujisso yenakām'aŋgamo,||<br />
					tassa evam assa: "ahaɱ kho pubbe dāso ahosiɱ anattādhīno parādhīno na yenakām'aŋgamo,||<br />
					so'mhi etarahi tamhā dāsabyā mutto attādhīno aparādhīno bhujisso yenakām'aŋgamo" ti.|| ||</p>

					<p class="f4">So tatonidānaɱ labhetha pāmojjaɱ,||<br />
					adhigaccheyya somanassaɱ-</p>

					<p class="f4">Seyyathā pi brāhmaṇa puriso sadhano sabhogo kantāraddhāna-maggaɱ paṭipajjeyya dubbhikkhaɱ sappaṭi-bhayaɱ.|| ||</p>

					<p class="f4">So aparena samayena taɱ kantāraɱ nitthareyya,||<br />
					sotthinā gāmantaɱ anupāpuṇeyya khemaɱ appaṭibhayaɱ,||<br />
					tassa evam assa: "ahaɱ kho pubbe sadhano sabhogo kantāraddhāna-maggaɱ paṭipajjiɱ dubbhikkhaɱ sappaṭi-bhayaɱ.|| ||</p>

					<p class="f4">So'mhi etarahi taɱ kantāraɱ tiṇṇo sotthinā gāmantaɱ anuppatto khemaɱ appaṭibhayan" ti.|| ||</p>

					<p class="f4">So tato nidānaɱ labhetha pāmojjaɱ adhigaccheyya somanassaɱ-</p>

					<p class="f4">Evam eva kho brāhmaṇa bhikkhu yathā guṇaɱ yathā rogaɱ yathā bandhanāgāraɱ yathā dāsabyaɱ yathā kantāraddhāna-maggaɱ evaɱ ime pañca nīvaraṇe appahīṇe attani samanupassati.|| ||</p>

					<p class="f4">Seyyathā pi brāhmaṇa ānaṇyaɱ yathā ārogyaɱ yathā bandhanā mokkhaɱ yathā bhujissaɱ yathā khemantabhūmiɱ evam eva kho brāhmaṇa bhikkhu ime pañca nīvaraṇe pahīṇe attani samanupassati.</p>

					<p class="f4">Tass'ime pañca nīvaraṇe pahīṇe attani samanupassato pāmojjaɱ jāyati.|| ||</p>

					<p class="f4">Pamuditassa pīti jāyati.|| ||</p>

					<p class="f4">Pītimanassa kāyo passambhati.|| ||</p>

					<p class="f4">Passaddhakāyo sukhaɱ vedeti.|| ||</p>

					<p class="f4">Sukhino cittaɱ samādhiyati.</p>

					<p class="f4">So vivicc'eva kāmehi vivicca akusalehi dhammehi sa-vitakkaɱ sa-vicāraɱ viveka-jaɱ pīti-sukhaɱ paṭhamaɱ-jhānaɱ upasampajja viharati.|| ||</p>

					<p class="f4">So imameva kāyaɱ viveka-jena pīti-sukhena abhisanteti parisanneti paripūreti parippharati.|| ||</p>

					<p class="f4">Nāssa kiñci sabbā-vato kāyassa viveka-jena pīti-sukhena apphuṭaɱ hoti.</p>

					<p class="f4">Seyyathā pi brāhmaṇa dakkho nahāpako vā nahāpakantevāsī vā kaɱsathāle nahānīyavuṇṇāni ākiritvā udakena paripphosakaɱ paripphosakaɱ sanneyya sāyaɱ nahānīyapiṇḍi snehānugatā snehaparetā santara-bāhirā phuṭā snehena na ca paggharaṇī-</p>

					<p class="f4">Evam eva kho brāhmaṇa bhikkhu imameva kāyaɱ viveka-jena pīti-sukhena abhisanneti parisanneti paripūreti parippharati.|| ||</p>

					<p class="f4">Nāssa kiñci sabbā-vato kāyassa viveka-jena pīti-sukhena apphuṭaɱ hoti.</p>

					<p class="f4">Puna ca paraɱ brāhmaṇa bhikkhu vitakka-vicārānaɱ vūpasamā ajjhattaɱ sampasādanaɱ cetaso ekodi-bhāvaɱ avitakkaɱ avicāraɱ samādhi-jaɱ pīti-sukhaɱ dutiyaɱ-jhānaɱ upasampajja viharati.|| ||</p>

					<p class="f4">So imameva kāyaɱ samādhijena pīti-sukhena abhisandeti parisandeti paripūreti parippharati.|| ||</p>

					<p class="f4">Nāssa kiñci sabbā-vato kāyassa samādhijena pīti-sukhena apphuṭaɱ hoti.</p>

					<p class="f4">Seyyathā pi brāhmaṇa udakarabhado ubbhidodako,||<br />
					tassa nev'assa puratthimāya disāya udakassa āya-mukhaɱ,||<br />
					na dakkhiṇāya disāya udakassa āya-mukhaɱ,||<br />
					na pacchi-māya disāya udakassa āya-mukhaɱ,||<br />
					na uttarāya disāya udakassa āya-mukhaɱ,||<br />
					devo ca na kālena kālaɱ sammā dhāraɱ anupaveccheyya,||<br />
					atha kho tamhā ca udaka-rahadā sītā vāridhārā ubbhijjitvā tam eva udaka-rahadaɱ sītena vārinā abhisandeyya parisandeyya paripūreyya paripphareyya,||<br />
					nāssa kiñci sabbā-vato udaka-rahadassa vārinā sītena apphuṭaɱ assa-</p>

					<p class="f4">Evam eva kho brāhmaṇa bhikkhu imameva kāyaɱ samādhijena pīti-sukhena abhisandeti parisandeti paripūreti parippharati.|| ||</p>

					<p class="f4">Nāssa kiñci sabbā-vato kāyassa samādhijena pīti-sukhena apphuṭaɱ hoti.</p>

					<p class="f4">Puna ca paraɱ brāhmaṇa bhikkhu pītiyā ca virāgā upekkhako ca viharati sato sampajāno sukhañca kāyena paṭisaɱvedeti.|| ||</p>

					<p class="f4">Yantaɱ ariyā ācikkhanti: 'Upekkhako satimā sukha-vihārī' ti tatiyaɱ-jhānaɱ upasampajja viharati.</p>

					<p class="f4">So imameva kāyaɱ nippītikena sukhena abhisandeti parisandeti paripūreti,||<br />
					parippharati nāssa kiñci sabbā-vato kāyassa nippītikena sukhena apphuṭaɱ hoti.</p>

					<p class="f4">Seyyathā pi brāhmaṇa uppaliniyaɱ vā paduminiyaɱ vā puṇḍarīkiniyaɱ vā appekaccāni uppalāni vā padumāni vā puṇḍarīkāni vā udake jātāni udake saɱvaddhāni udakānuggatāni antonimuggaposīni tāni yāva caggā yāva ca mūlā sītena vārinā abhisannāni parisannāni paripūrāni,||<br />
					paripphuṭāni nāssā kiñci sabbā-vataɱ uppalānaɱ vā padumānaɱ vā puṇḍarīkānaɱ vā sītena vārinā apphuṭaɱ assa.</p>

					<p class="f4">Evam eva kho brāhmaṇa bhikkhu imameva kāyaɱ nippītikena sukhena abhisandeti parisandeti paripūreti parippharati.|| ||</p>

					<p class="f4">Nāssa kiñci sabbā-vato kāyassa nippītikena sukhena apphuṭaɱ hoti.</p>

					<p class="f4">Puna ca paraɱ brāhmaṇa bhikkhu sukhassa ca pahānā dukkhassa ca pahānā pubb'eva somanassa-domanassānaɱ atthaŋ-gamā adukkha-m-asukhaɱ upekkhā-sati-pārisuddhiɱ catutthaɱ-jhānaɱ upasampajja viharati.|| ||</p>

					<p class="f4">So imameva kāyaɱ parisuddhena cetasā pariyodātena pharitvā nisinno hoti.|| ||</p>

					<p class="f4">Nāssa kiñci sabbā-vato kāyassa parisuddhena cetasā pariyodātena apphuṭaɱ hoti.</p>

					<p class="f4">Seyyathā pi brāhmaṇa puriso odātena vatthena sasīsaɱ pārupitvā nisinno assa,||<br />
					nāssa kiñci sabbā-vato kāyassa odātena vatthena apphuṭaɱ assa,||<br />
					evam eva kho mahārāja bhikkhu imameva kāyaɱ parisuddhena cetasā pariyodātena pharitvā nisinno hoti.|| ||</p>

					<p class="f4">Nāssa kiñci sabbā-vato kāyassa parisuddhena cetasā pariyodātena apphuṭaɱ hoti.</p>

					<p class="f4">Puna ca paraɱ brāhmaṇa so bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte ñāṇa-dassanāya cittaɱ abhinīharati abhininnāmeti.|| ||</p>

					<p class="f4">So evaɱ pajānāti: "ayaɱ kho me kāyo rūpī cātum-mahā-bhūtiko mātā-pettika-sambhavo odana-kummās-ūpacayo anicc'ucchādana-parimaddanabhedaviddhaɱsana-dhammo.|| ||</p>

					<p class="f4">Idaɱ ca pana me viññāṇaɱ ettha sitaɱ ettha paṭibaddha'nti.</p>

					<p class="f4">Seyyathā pi brāhmaṇa maṇi veeriyo subho jātimā aṭṭhaɱso suparikammakato accho vippasanno anāvilo sabbākārasampanno,||<br />
					tatra'ssa suttaɱ āvutaɱ nīlaɱ vā pītaɱ vā lohitaɱ vā odātaɱ vā paṇḍusuttaɱ vā.|| ||</p>

					<p class="f4">Tam enaɱ cakkhumā puriso hatthe karitvā pacc-a-vekkheyya "ayaɱ kho maṇi veeriyo subho jātimā aṭṭhaɱso suparikammakato,||<br />
					accho vippasanno anāvilo sabbākārasampanno.|| ||</p>

					<p class="f4">Tatr'idaɱ suttaɱ āvutaɱ nīlaɱ vā pītaɱ vā lohitaɱ vā odātaɱ vā paṇḍusuttaɱ vā" ti.</p>

					<p class="f4">Evam eva kho brāhmaṇa bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte ñāṇa-dassanāya cittaɱ abhinīharati abhinnāmeti.|| ||</p>

					<p class="f4">So evaɱ pajānāti ayaɱ kho me kāyo rūpī cātum-mahā-bhūtiko mātā-pettika-sambhavo odana-kummās-ūpacayo anicc'ucchādana-parimaddanabhedanaviddhaɱsana-dhammo.|| ||</p>

					<p class="f4">Idaɱ ca pana me viññāṇaɱ ettha sitaɱ ettha paṭibaddhanti.</p>

					<p class="f4">So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte mano-mayaɱ kāyaɱ abhinimminanāya cittaɱ abhinīharati abhininnāmeti.|| ||</p>

					<p class="f4">So imamhā kāyā aññaɱ kāyaɱ abhinimmināti rūpiɱ mano-mayaɱ sabbaŋgapaccaŋgiɱ ahīnindriyaɱ,</p>

					<p class="f4">Seyyathā pi brāhmaṇa puriso muñjamhā isikaɱ pavāheyya.|| ||</p>

					<p class="f4">Tassa evam assa: ayaɱ muñjo ayaɱ isikā añño muñjo aññā isikā muñjamhātv'eva isikā pavāḷhāti.</p>

					<p class="f4">Seyyathā pi vā pana brāhmaṇa puriso asiɱ kosiyā pavāheyya.|| ||</p>

					<p class="f4">Tassa evam assa: "ayaɱ asi ayaɱ kosi,||<br />
					añño asi aññā kosi,||<br />
					kosiyātv'eva asi pavāḷho" ti.</p>

					<p class="f4">Seyyathā pi vā pana brāhmaṇa puriso ahiɱ karaṇḍā uddhareyya.|| ||</p>

					<p class="f4">Tassa evam assa: "ayaɱ ahi ayaɱ karaṇḍo,||<br />
					añño ahi añño karaṇḍo,||<br />
					karaṇḍātv'eva ahi ubbhato" ti.</p>

					<p class="f4">Evam eva kho brāhmaṇa bhikkhu evaɱ samāhite citte parisuddhe pariyodāte anaŋgaṇe vigatūpakkilese mudrabhūte kammaniye ṭhite ānejjappatte mano-mayaɱ kāyaɱ abhinimminanāya cittaɱ abhinīharati abhininnāmeti.|| ||</p>

					<p class="f4">So imamhā kāyā aññaɱ kāyaɱ abhinimmināti rūpiɱ mano-mayaɱ sabbaŋgapaccaŋgiɱ ahīnindriyaɱ.</p>

					<p class="f4">So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte iddhividhāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ iddhi-vidhaɱ pacc'anubhoti: eko pi hutvā bahudhā hoti bahudhāpi hutvā eko hoti,||<br />
					āvībhāvaɱ tiro-bhāvaɱ tiro-kuḍḍaɱ tiro-pākāraɱ tiro-pabbataɱ asajja-māno gacchati seyyathā pi ākāse,||<br />
					paṭhaviyā'pi ummujjani-mujjaɱ karoti seyyathā pi udake,||<br />
					udake'pi abhijja-māne gacchati seyyathā pi paṭhaviyaɱ,||<br />
					ākāse'pi pallaŋkena kamati seyyathā'pi pakkhi sakuṇo.|| ||</p>

					<p class="f4">Ime'pi candima-suriye evaɱmahiddhike evaɱmah-ā-nubhāve pāṇinā parāma-sati parimajjati.|| ||</p>

					<p class="f4">Yāva Brahma-lokāpi kāyena vasaɱ vatteti.</p>

					<p class="f4">Seyyathā pi brāhmaṇa dakkho kumbhakāro vā kumbhakārantevāsī vā supari-kamma-katāya mattikāya yaɱ yad eva bhājanavikatiɱ ākaŋkheyya taɱ tad eva kareyya abhinipphādeyya-</p>

					<p class="f4">Seyyathā pi vā pana brāhmaṇa dakkho dantakāro vā dantakārantevāsī vā suparikammakatasmiɱ dantasmiɱ yaɱ yad eva dantavikatiɱ ākaŋkheyya taɱ tad eva kareyya abhinipphādeyya-</p>

					<p class="f4">Seyyathā pi vā pana brāhmaṇa dakkho suvaṇṇakāro vā suvaṇṇakārentavāsī vā suparikammakatasmiɱ suvaṇṇasmiɱ yaɱ yad eva suvaṇṇavikatiɱ ākaŋkheyya taɱ tad eva kareyya abhinipphādeyya-</p>

					<p class="f4">Evavema kho brāhmaṇa bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte iddhividhāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ iddhi-vidhaɱ pacc'anubhoti: eko pi hutvā bahudhā hoti.|| ||</p>

					<p class="f4">Bahudhā'pi hutvā eko hoti.|| ||</p>

					<p class="f4">Āvībhāvaɱ tiro-bhāvaɱ tiro-kuḍḍaɱ tiro-pākāraɱ tiro-pabbataɱ asajja-māno gacchati seyyathā pi ākāse.|| ||</p>

					<p class="f4">Paṭhaviyā'pi ummujjani-mujjaɱ karoti seyyathā pi udake.|| ||</p>

					<p class="f4">Udake'pi abhijja-māne gacchati seyyathā pi paṭhaviyaɱ.|| ||</p>

					<p class="f4">Ākāse'pi pallaŋkena kamati seyyathā pi pakkhi sakuṇo.|| ||</p>

					<p class="f4">Ime'pi candima-suriye evaɱmahiddhike evaɱmah-ā-nubhāve pāṇinā parāma-sati parimajjati.|| ||</p>

					<p class="f4">Yāva Brahma-lokā'pi kāyena vasaɱ vatteti.</p>

					<p class="f4">So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte dibbāya sota-dhātuyā cittaɱ abhinīharati abhininnāmeti.|| ||</p>

					<p class="f4">So dibbāya sota-dhātuyā visuddhāya atikkanta-mānusikāya ubho sadde suṇāti dibbe ca mānuse ca ye dūre santike ca.</p>

					<p class="f4">Seyyathā pi brāhmaṇa puriso addhāna-magga-paṭipanno so suṇeyya bheri-saddampi mudiŋgasaddampi saŋkhapaṇavadeṇḍimasaddampi,||<br />
					tassa evam assa: bheri-saddo i' ti pi mudiŋgasaddo i' ti pi saŋkhapaṇavadeṇḍimasaddo i' ti.i.|| ||</p>

					<p class="f4">Evam eva kho mahārāja bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte dibbāya sota-dhātuyā cittaɱ abhinīharati abhininnāmeti.|| ||</p>

					<p class="f4">So dibbāya sota-dhātuyā visuddhāya atikkanta-mānusikāya ubho sadde suṇāti dibbe ca mānuse ca ye dūre santike ca.</p>

					<p class="f4">So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte ceto-pariyañāṇāya cittaɱ abhinīharati abhininnāmeti.|| ||</p>

					<p class="f4">So para-sattānaɱ para-puggalānaɱ cetasā ceto paricca pajānāti: "sarāgaɱ vā cittaɱ sarāgaɱ cittanti pajānāti.|| ||</p>

					<p class="f4">Vīta-rāgaɱ vā cittaɱ vīta-rāgaɱ cittanti pajānāti.|| ||</p>

					<p class="f4">Sadosaɱ vā cittaɱ sadosaɱ cittanti pajānāti.|| ||</p>

					<p class="f4">Vīta-dosaɱ vā cittaɱ vīta-dosaɱ cittanti pajānāti.|| ||</p>

					<p class="f4">Samohaɱ vā cittaɱ samohaɱ cittanti pajānāti.|| ||</p>

					<p class="f4">Vīta-mohaɱ vā cittaɱ vīta-mohaɱ cittanti pajānāti.|| ||</p>

					<p class="f4">Sankhittaɱ vā cittaɱ sankhittaɱ cittanti pajānāti.|| ||</p>

					<p class="f4">Vikkhittaɱ vā cittaɱ vikkhittaɱ cittanti pajānāti.|| ||</p>

					<p class="f4">Mahaggataɱ vā cittaɱ mahaggataɱ cittanti pajānāti.|| ||</p>

					<p class="f4">Amahaggataɱ vā cittaɱ amahaggataɱ cittanti pajānāti.|| ||</p>

					<p class="f4">Sauttaraɱ vā cittaɱ sa-uttaraɱ cittanti pajānāti.|| ||</p>

					<p class="f4">Anuttaraɱ vā cittaɱ anuttaraɱ cittanti pajānāti.|| ||</p>

					<p class="f4">Samāhitaɱ vā cittaɱ samāhitaɱ cittanti pajānāti.|| ||</p>

					<p class="f4">Asamāhitaɱ vā cittaɱ asamāhitaɱ cittanti pajānāti.|| ||</p>

					<p class="f4">Vimuttaɱ vā cittaɱ vimuttaɱ cittanti pajānāti.|| ||</p>

					<p class="f4">Avimuttaɱ vā cittaɱ avimuttaɱ cittanti pajānāti.</p>

					<p class="f4">Seyyathā pi brāhmaṇa itthi vā puriso vā daharo vā yuvā maṇḍanaka-jātiko ādāse vā parisuddhe pariyodāte acche vā udakapatte sakaɱ mukha-nimittaɱ pacc-a-vekkhamāno sakaṇikaɱ vā sakaṇikanti jāneyya,||<br />
					akaṇikaɱ vā akaṇikanti jāneyya-</p>

					<p class="f4">Evam eva kho brāhmaṇa bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte ceto-pariyañāṇāya cittaɱ abhinīharati abhininnāmeti.</p>

					<p class="f4">So para-sattānaɱ para-puggalānaɱ cetasā ceto paricca pajānāti: sarāgaɱ vā cittaɱ sarāgaɱ cittanti pajānāti vīta-rāgaɱ vā cittaɱ vīta-rāgaɱ cittanti pajānāti.|| ||</p>

					<p class="f4">Sadosaɱ vā cittaɱ sadosaɱ cittanti pajānāti.|| ||</p>

					<p class="f4">Vīta-dosaɱ vā cittaɱ vīta-dosaɱ cittanti pajānāti.|| ||</p>

					<p class="f4">Samohaɱ vā cittaɱ samohaɱ cittanti pajānāti.|| ||</p>

					<p class="f4">Vīta-mohaɱ vā cittaɱ vīta-mohaɱ cittanti pajānāti.|| ||</p>

					<p class="f4">Sankhittaɱ vā cittaɱ sankhittaɱ cittanti pajānāti.|| ||</p>

					<p class="f4">Vikkhittaɱ vā cittaɱ vikkhittaɱ cittanti pajānāti.|| ||</p>

					<p class="f4">Mahaggataɱ vā cittaɱ mahaggataɱ cittanti pajānāti amahaggataɱ vā cittaɱ amahaggataɱ cittanti pajānāti.|| ||</p>

					<p class="f4">Sauttaraɱ vā cittaɱ sa-uttaraɱ cittanti pajānāti*.|| ||</p>

					<p class="f4">Anuttaraɱ vā cittaɱ anuttaraɱ cittanti pajānāti.|| ||</p>

					<p class="f4">Samāhitaɱ vā cittaɱ samāhitaɱ cittanti pajānāti asamāhitaɱ vā cittaɱ asamāhitaɱ cittanti pajānāti.|| ||</p>

					<p class="f4">Vimuttaɱ vā cittaɱ vimuttaɱ cittanti pajānāti avimuttaɱ vā cittaɱ avimuttaɱ cittanti pajānāti.</p>

					<p class="f4">So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte pubbe-nivāsānussati-ñāṇāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ pubbe-nivāsaɱ anussarati seyyath'īdaɱ: ekam pi jātiɱ dve pi jātiyo tisso pi jātiyo catasso pi jātiyo pañca pi jātiyo dasa pi jātiyo vīsampi jātiyo tiɱsam pi jātiyo cattārīsam pi jātiyo jāti-satam pi jāti-sahassam pi jāti-sata-sahassam pi aneke'pi saɱvaṭṭa-kappe aneke'pi vivaṭṭa-kappe aneke'pi saɱvaṭṭa-vivaṭṭa-kappe amutrāsiɱ evaɱ nāmo evaɱ-gotto evaɱ-vaṇṇo evam-āhāro evaɱ sukha-dukkha-paṭisaɱvedī evam-āyu-pariyanto.|| ||</p>

					<p class="f4">So tato cuto amutra upapādiɱ tatrāpāsiɱ evaɱ nāmo evaɱ-gotto evaɱ-vaṇṇo evam-āhāro evaɱ-sukha-dukkha-paṭisaɱvedī evam-āyu-pariyanto.|| ||</p>

					<p class="f4">So tato cuto idh'ūpapanno'ti.|| ||</p>

					<p class="f4">Iti sākāraɱ sa-uddesaɱ aneka-vihitaɱ pubbe-nivāsaɱ anussarati.</p>

					<p class="f4">Seyyathā pi brāhmaṇa puriso sakamhā gāmā aññaɱ gāmaɱ gaccheyya tamhā'pi gāmā aññaɱ gāmaɱ gaccheyya.|| ||</p>

					<p class="f4">So tamhā gāmā sakaññ'eva gāmaɱ paccāgaccheyya.|| ||</p>

					<p class="f4">Tassa evam assa: 'ahaɱ kho sakamhā gāmā amuɱ gāmaɱ agacchiɱ tatra evaɱ aṭṭhāsiɱ evaɱ nisīdiɱ evaɱ abhāsiɱ evaɱ tuṇhī ahosiɱ.|| ||</p>

					<p class="f4">Tamhāpi gāmā agacchiɱ tatrāpi evaɱ aṭṭhāsiɱ evaɱ nisīdiɱ evaɱ abhāsiɱ evaɱ tuṇhī ahosiɱ.|| ||</p>

					<p class="f4">So'mpi tamhā gāmā sakaññ'eva gāmaɱ paccāgato'ti.</p>

					<p class="f4">Evam eva kho brāhmaṇa bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte pubbe-nivāsānussati-ñāṇāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ pubbe-nivāsaɱ anussarati seyyath'īdaɱ: ekam pi jātiɱ dve pi jātiyo tisso pi jātiyo catasso pi jātiyo pañca pi jātiyo dasa pi jātiyo vīsampi jātiyo tiɱsam pi jātiyo cattārīsam pi jātiyo paññāsam pi jātiyo jāti-satam pi jāti-sahassam pi jāti-sata-sahassam pi aneke'pi saɱvaṭṭa-kappe aneke'pi vivaṭṭa-kappe aneke'pi saɱvaṭṭa-vivaṭṭa-kappe amutrāsiɱ evaɱ nāmo evaɱ-gotto evaɱ-vaṇṇo evam-āhāro evaɱ-sukha-dukkha-paṭisaɱvedī evam-āyu-pariyanto.|| ||</p>

					<p class="f4">So tato cuto amutra upapādiɱ tatrāpāsiɱ evaɱ nāmo evaɱ-gotto evaɱ-vaṇṇo evam-āhāro evaɱ-sukha-dukkha-paṭisaɱvedi evam-āyu-pariyanto.|| ||</p>

					<p class="f4">So tato cuto idh'ūpapanno'ti iti sākāraɱ sa-uddesaɱ aneka-vihitaɱ pubbe-nivāsaɱ anussarati.</p>

					<p class="f4">So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte sattānaɱ cutūpapātañāṇāya cittaɱ abhinīharati abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusa-kena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kammūpage satte pajānāti: 'ime vata bhonto sattā kāya-du-c-caritena samannāgatā vacī-du-c-caritena samannāgatā mano-du-c-caritena samannāgatā ariyānaɱ upavādakā micchā-diṭṭhikā micchā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā apāyaɱ duggatiɱ vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā vacī-sucaritena samannāgatā mano-sucaritena samannāgatā ariyānaɱ anupavādakā sammā-diṭṭhikā sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā sugatiɱ saggaɱ lokaɱ upapannā'ti.|| ||</p>

					<p class="f4">Iti dibbena cakkhunā visuddhena atikkanta-mānusa-kena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kammūpage satte pajānāti.</p>

					<p class="f4">Seyyathā pi brāhmaṇa majjhe siɱghāṭake pāsādo.|| ||</p>

					<p class="f4">Tattha cakkhumā puriso ṭhito passeyya manusse gehaɱ pavisante'pi rathiyā vītisañcarante'pi majjhe siɱghāṭake nisinne'pi,||<br />
					tassa evam assa: ete manussā gehaɱ pavisanti.|| ||</p>

					<p class="f4">Ete ni-k-khamanti.|| ||</p>

					<p class="f4">Ete rathiyā vītisañcaranti.|| ||</p>

					<p class="f4">Ete majjhe siɱghāṭake nisinnā'ti.</p>

					<p class="f4">Evam eva kho brāhmaṇa bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte sattānaɱ cutūpapātañāṇāya cittaɱ abhinīharati abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusa-kena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kammūpage satte pajānāti: 'ime vata bhonto sattā kāya-du-c-caritena samannāgatā vacī-du-c-caritena samannāgatā mano-du-c-caritena samannāgatā ariyānaɱ upavādakā micchā-diṭṭhikā micchā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā apāyaɱ duggatiɱ vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā vacī-sucaritena samannāgatā mano-sucaritena samannāgatā ariyānaɱ anupavādakā sammā-diṭṭhikā sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā sugatiɱ saggaɱ lokaɱ upapannā'ti.|| ||</p>

					<p class="f4">Iti dibbena cakkhunā visuddhena atikkanta-mānusa-kena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kammūpage satte pajānāti.</p>

					<p class="f4">So evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte āsavānaɱ khaya-ñāṇāya cittaɱ abhinīharati abhininnāmeti so idaɱ dukkhan ti yathā-bhūtaɱ pajānāti.|| ||</p>

					<p class="f4">Ayaɱ dukkha-samudayo'ti yathā-bhūtaɱ pajānāti.|| ||</p>

					<p class="f4">Ayaɱ dukkha-nirodho'ti yathā-bhūtaɱ pajānāti.|| ||</p>

					<p class="f4">Ayaɱ dukkha-nirodha-gāminī-paṭipadā'ti yathā-bhūtaɱ pajānāti.|| ||</p>

					<p class="f4">Ime āsavā'ti yathā-bhūtaɱ pajānāti.|| ||</p>

					<p class="f4">Ayaɱ āsava-samudayo'ti yathā-bhūtaɱ pajānāti.|| ||</p>

					<p class="f4">Ayaɱ āsava-nirodho'ti yathā-bhūtaɱ pajānāti.|| ||</p>

					<p class="f4">Ayaɱ āsava-nirodha-gāminī-paṭipadā'ti yathā-bhūtaɱ pajānāti.|| ||</p>

					<p class="f4">Tassa evaɱ jānato evaɱ passato kāmāsavā pi cittaɱ vimuccati bhavāsavā pi cittaɱ vimuccati avijjāsavā pi cittaɱ vimuccati.|| ||</p>

					<p class="f4">Vimuttasmiɱ vimuttamiti ñāṇaɱ hoti.|| ||</p>

					<p class="f4">Khīṇā jāti vusitaɱ Brahma-cariyaɱ kataɱ karaṇīyaɱ nāparaɱ itthattāyā ti pajānāti.</p>

					<p class="f4">Seyyathā pi brāhmaṇa pabbatasaŋkhepe udaka-rahado accho vippasanno anāvilo.|| ||</p>

					<p class="f4">Tattha cakkhumā puriso tīre ṭhito passeyya sippisambūkampi sakkhara-kaṭhalampi macchagumbampi carantampi tiṭṭhantampi.|| ||</p>

					<p class="f4">Tassa evam assa: ayaɱ kho udaka-rahado accho vippasanno anāvilo.|| ||</p>

					<p class="f4">Tatrime sippisambūkā'pi sakkhara-kaṭhalā'pi macchagumbā'pi carantipi tiṭṭhantipīti.</p>

					<p class="f4">Evam eva kho brāhmaṇa bhikkhu evaɱ samāhite citte parisuddhe pariyodāte anaŋgaṇe vigatūpakkilese mudubhūte kammaniye ṭhite ānejjappatte āsavānaɱ khaya-ñāṇāya cittaɱ abhinīharati abhininnāmeti.|| ||</p>

					<p class="f4">So idaɱ dukkhan ti yathā-bhūtaɱ pajānāti.|| ||</p>

					<p class="f4">Ayaɱ dukkha-samudayo'ti yathā-bhūtaɱ pajānāti.|| ||</p>

					<p class="f4">Ayaɱ dukkha-nirodho'ti yathā-bhūtaɱ pajānāti.|| ||</p>

					<p class="f4">Ayaɱ dukkha-nirodha-gāminī-paṭipadā'ti yathā-bhūtaɱ pajānāti.|| ||</p>

					<p class="f4">Ime āsavā'ti yathā-bhūtaɱ pajānāti.|| ||</p>

					<p class="f4">Ayaɱ āsava-nirodho'ti yathā-bhūtaɱ pajānāti.|| ||</p>

					<p class="f4">Ayaɱ āsava-nirodha-gāminī-paṭipadā'ti yathā-bhūtaɱ pajānāti.</p>

					<p class="f4">Tassa evaɱ jānato evaɱ passato kāmāsavā'pi cittaɱ vimuccati,||<br />
					bhavāsavā'pī cittaɱ vimuccati,||<br />
					avijjāsavā'pi cittaɱ vimuccati.|| ||</p>

					<p class="f4">Vimuttasmiɱ vimuttamiti ñāṇaɱ hoti.|| ||</p>

					<p class="f4">Khīṇā jāti,||<br />
					vusitaɱ Brahma-cariyaɱ,||<br />
					kataɱ karaṇīyaɱ nāparaɱ itthattāyā ti pajānāti.</p>

					<p class="f4">26. Evaɱ vutte soṇadaṇḍo brāhmaṇo Bhagavantaɱ etad avoca: "abhikkantaɱ bho Gotama,||<br />
					abhikkantaɱ bho <a id="pg125"><span class="f2 g"><b>[125]</b></span></a> Gotama.|| ||</p>

					<p class="f4">Seyyathā pi bho Gotama nikkujjitaɱ vā ukkujjeyya paṭicchantaɱ vā vivareyya mūḷhassa vā Maggaɱ ācikkheyya andha-kāre vā tela-pajjotaɱ dhāreyya cakkhu-manto rūpāni dakkhintīti,||<br />
					evam eva bhotā Gotamena aneka-pariyāyena dhammo pakāsito.|| ||</p>

					<p class="f4">Es'āhaɱ bhavantaɱ Gotamaɱ saraṇaɱ gacchāmi Dhammañ ca bhikkhu-Saŋghañ ca.|| ||</p>

					<p class="f4">Upāsakaɱ maɱ bhavaɱ Gotamo dhāretu ajja-t-agge pāṇupetaɱ saraṇaɱ gataɱ.|| ||</p>

					<p class="f4">Adhivāsetu ca me bhavaɱ Gotamo svātanāya bhattaɱ saddhiɱ bhikkhu-saŋghenā" ti.|| ||</p>

					<p class="f4">Adhivāsesi Bhagavā tuṇhī-bhāvena.</p>

					<p class="f4">27. Atha kho soṇadaṇḍo brāhmaṇo Bhagavato adhivāsanaɱ viditvā uṭṭhāy āsanā Bhagavantaɱ abhivādetvā padakkhiṇaɱ katvā pakkāmi.|| ||</p>

					<p class="f4">Atha kho soṇadaṇḍo brāhmaṇo tassā rattiyā accayena sake nivesane paṇītaɱ khādanīyaɱ bhojanīyaɱ paṭiyādāpetvā Bhagavato kālaɱ ārocāpesi: kālo bho Gotama,||<br />
					niṭṭhitaɱ bhattanti.</p>

					<p class="f4">28. Atha kho Bhagavā pubbaṇha-samayaɱ nivāsetvā patta-cīvaraɱ ādāya saddhiɱ bhikkhu-saŋghena yena soṇadaṇḍassa brāhmaṇassa nivesanaɱ ten'upasankami.|| ||</p>

					<p class="f4">Upasaŋkamitvā paññatte āsane nisīdi.|| ||</p>

					<p class="f4">Atha kho soṇadaṇḍo brāhmaṇo Buddhapamukhaɱ bhikkhu-Saŋghaɱ paṇītena khādanīyena bhojanīyena sahatthā santappesi sampavāresi.</p>

					<p class="f4">29. Atha kho soṇadaṇḍo Bhagavantaɱ bhuttāviɱ onītapattapāṇiɱ aññataraɱ nīcaɱ āsanaɱ gahetvā eka-m-antaɱ nisīdi.|| ||</p>

					<p class="f4">Eka-m-antaɱ nisinno kho soṇadaṇḍo brāhmaṇo Bhagavantaɱ etad avoca: "ahañc'eva kho pana bho Gotama parisagato samāno āsanā vuṭṭha-hitvā bhavantaɱ Gotamaɱ abhivādeyyaɱ,||<br />
					tena maɱ sā parisā paribhaveyya.|| ||</p>

					<p class="f4">Yaɱ kho pana sā parisā paribhaveyya yaso pi tassa hāyetha.|| ||</p>

					<p class="f4">Yassa kho pana yaso hāyetha bhogāpi tassa hāyeyyuɱ.|| ||</p>

					<p class="f4">Yasoladdhā kho pan amhākaɱ bhogā.</p>

					<p class="f4">Ahañ c'eva kho pana bho Gotama parisagato samāno añjaliɱ paggaṇheyyaɱ,||<br />
					āsanā me taɱ bhavaɱ Gotamo pacc'u'ṭ-ṭhānaɱ dhāretu.</p>

					<p class="f4">Ahañ c'eva <a id="pg126"><span class="f2 g"><b>[126]</b></span></a> kho pana bho Gotama parisagato samāno veṭhanaɱ omuñceyyaɱ,||<br />
					sirasā me taɱ bhavaɱ Gotamo abhivādanaɱ dhāretu.</p>

					<p class="f4">Ahañ c'eva kho pana bho Gotama yānagato samāno yānā paccorohitvā bhavantaɱ Gotamaɱ abhivādeyyaɱ,||<br />
					tena maɱ sā parisā paribhaveyya.|| ||</p>

					<p class="f4">Yaɱ kho pana sā parisā paribhaveyya yaso pi tassa bhāyetha.|| ||</p>

					<p class="f4">Yassa kho pana yaso hāyetha bhogāpi tassa hāyeyyuɱ.|| ||</p>

					<p class="f4">Yasoladdhā kho pan amhākaɱ bhogā.</p>

					<p class="f4">Ahañ c'eva kho pana bho Gotama yānagato samāno patodalaṭṭhiɱ abbhunnāmeyyaɱ,||<br />
					yānā me bhavaɱ Gotamo paccorohanaɱ dhāretu.</p>

					<p class="f4">Ahañ c'eva kho pana bho Gotama yānagato samāno chattaɱ apanāmeyyaɱ,||<br />
					sirasā me taɱ bhavaɱ Gotamo abhivādanaɱ dhāretū" ti.</p>

					<p class="f4">Atha kho Bhagavā soṇadaṇḍaɱ brāhmaṇaɱ dhammiyā kathāya sanda-s-setvā samāda-petvā samutte-chetvā sampahaɱ-setvā uṭṭhāy āsanā pakkāmīti.</p>

					<p class="f4">Soṇadaṇḍasuttaɱ niṭṭhitaɱ catutthaɱ</p>

</div>

<p>&nbsp;</p>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>