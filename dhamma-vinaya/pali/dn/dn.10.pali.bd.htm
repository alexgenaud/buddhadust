<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Dīgha Nikāya, Sutta 10, The Subha Suttantam. Almost word for word the same as the Samanna-phala Sutta, the chief difference is that the states of mind enumerated in the Samanna-phala as fruits of the life of a recluse are here divided under the three heads of Sila, Samadhi, and Panna — Ethical conduct, Serenity, and Wisdom." />
<title>DN 10: Subha Suttaɱ</title>
</head>

<body>

<p class="ctr"><img src="../../../resources/images/dighapage.jpg" alt="Dīgha Nikāya" width="576" height="42"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Dīgha Nikāya</h4>

					<h4 class="ctr"><a href="../../../backmatter/indexes/sutta/dn/idx_digha_nikaya.htm#p10">Sutta 10</a></h4>

					<h1>Subha Suttaɱ</h1>

					<p class="ctr f1">Adapted from the digital version of the <b>Sri Lanka Buddha Jayanti Tripitaka Series</b></p>

					<p>&nbsp;</p>

					<hr />

					<p><a id="pg204"><span class="f2 g"><b>[204]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/pts/dn/dn.10.rhyt.pts.htm#p1">pts</a>]</span> Evaɱ me sutaɱ.|| ||</p>

					<p class="f4">Ekaɱ samayaɱ āyasmā Ānando Sāvatthiyaɱ viharati Jetavane Anāthapiṇḍikassa ārāme aciraparinibbute Bhagavati.|| ||</p>

					<p class="f4">Tena kho pana samayena subho māṇavo Todeyya-putto Sāvatthiyaɱ paṭivasati kenacideva karaṇīyena.</p>

					<p class="f4">2. Atha kho subho māṇavo Todeyya-putto aññataraɱ māṇavakaɱ āmantesi: ehi tvaɱ māṇavaka, yena samaṇo Ānando ten'upasaṅkama.|| ||</p>

					<p class="f4">Upasaṅkamitvā mama vacanena samaṇaɱ Ānandaɱ appabādhaɱ appātaṅkaɱ lahu-ṭ-ṭhānaɱ balaɱ phāsu-vihāraɱ puccha "subho māṇavo tedeyyaputto bhavantaɱ Ānandaɱ appābādhaɱ appātaṅkaɱ lahu-ṭ-ṭhānaɱ balaɱ phāsu-vihāraɱ pucchatī" ti.|| ||</p>

					<p class="f4">Evaɱ ca vadehi "sādhu kira bhavaɱ Ānando yena subhassa māṇavassa Todeyya-puttassa nivesanaɱ ten'upasaṅkamatu anukampaɱ upādāyā" ti.</p>

					<p class="f4">3. 'Evaɱ bho'ti kho so māṇavako subhassa māṇavassa Todeyya-puttassa paṭi-s-sutvā yen'āyasmā Ānando ten'upasaṅkami.|| ||</p>

					<p class="f4">Upasaṅkamitvā āyasmatā Ānandena saddhiɱ sammodi.|| ||</p>

					<p class="f4">Sammodanīyaɱ kathaɱ sārāṇīyaɱ1 vīti-sāretvā eka-m-antaɱ nisīdi.|| ||</p>

					<p class="f4">Eka-m-antaɱ nisinno kho so māṇavako āyasmantaɱ Ānandaɱ etad avoca: subho māṇavo Todeyya-putto bhavantaɱ Ānandaɱ appābādhaɱ appātaṅkaɱ lahu-ṭ-ṭhānaɱ balaɱ phāsu-vihāraɱ pucchati.|| ||</p>

					<p class="f4">Evaɱ ca vadeti "sādhu kira bhavaɱ Ānando yena subhassa māṇavassa Todeyya-puttassa <a id="pg205"><span class="f2 g"><b>[205]</b></span></a> nivesanaɱ ten'upasaṅkamatu anukampaɱ upādāyā" ti.</p>

					<p class="f4">4. Evaɱ vutte āysamā Ānando taɱ māṇavakaɱ etad avoca: akālo kho māṇavaka.|| ||</p>

					<p class="f4">Atthi me ajja bhesajjamattā pītā.|| ||</p>

					<p class="f4">App'eva nāma svepi upasaṅkameyyāma kālañca samayañ ca upādāyāti.|| ||</p>

					<p class="f4">'Evaɱ bho'ti kho so māṇavako āyasmato Ānandassa paṭi-s-sutvā uṭṭhāy āsanā yena subho māṇavo Todeyya-putto ten'upasaṅkami.|| ||</p>

					<p class="f4">Upasaṅkamitvā subhaɱ māṇavaɱ Todeyya-puttaɱ etad avoca: "avocumha kho mayaɱ bhoto vacanena taɱ bhavantaɱ Ānandaɱ: subho māṇavo Todeyya-putto bhavantaɱ Ānandaɱ appābādhaɱ appātaṅkaɱ lahu-ṭ-ṭhānaɱ balaɱ phāsu-vihāraɱ pucchati.|| ||</p>

					<p class="f4">Evaɱ ca vadeti 'sādhu kira bhavaɱ Ānando yena subhassa māṇavassa Todeyya-puttassa nivesanaɱ ten'upasaṅkamatu anukampaɱ upādāyā'ti.|| ||</p>

					<p class="f4">Evaɱ vutte bho samaṇo Ānando maɱ etad avoca: 'akālo kho māṇavaka.|| ||</p>

					<p class="f4">Atthi me ajja bhesajjamattā pītā.|| ||</p>

					<p class="f4">App'eva nāma svepi upasaṅkameyyāma kālañca samayañ ca upādāyā" ti.|| ||</p>

					<p class="f4">"Ettāvatāpi kho bho katam eva etaɱ, yato so bho bhavaɱ Ānando okāsamakāsi svātanāyapi upasaṅkamanāyā" ti.</p>

					<p class="f4">5. Atha kho āyasmā Ānando tassā rattiyā accayena pubbaṇha-samayaɱ nivāsetvā patta-cīvaraɱ ādāya cetakena bhikkhunā pacchā-samaṇena yena subhassa māṇavassa Todeyya-puttassa nivesanaɱ ten'upasaṅkami.|| ||</p>

					<p class="f4">Upasaṅkamitvā paññatte āsane nisīdi.|| ||</p>

					<p class="f4">Atha kho subho māṇavo Todeyya-putto yen'āyasmā Ānando ten'upasaṅkami.|| ||</p>

					<p class="f4">Upasaṅkamitvā āyasmatā Ānandena saddhiɱ sammodi.|| ||</p>

					<p class="f4">Sammodanīyaɱ kathaɱ sārāṇīyaɱ vīti-sāretvā eka-m-antaɱ nisīdi.</p>

					<p class="f4">6. Eka-m-antaɱ nisinno kho subho māṇavo Todeyya-putto āyasmantaɱ Ānandaɱ etad avoca: <a id="pg206"><span class="f2 g"><b>[206]</b></span></a> "bhavaɱ hi Ānando tassa bhoto Gotamassa dīgha-rattaɱ upaṭṭhāko santikāvacaro samīpacārī.|| ||</p>

					<p class="f4">Bhavaɱ etaɱ Ānando jāneyya yesaɱ so bhavaɱ Gotamo dhammānaɱ vaṇṇa-vādī ahosi, yattha ca imaɱ janataɱ samādapesi nivesesi pati-ṭ-ṭhāpesi.|| ||</p>

					<p class="f4">Katame-sānaɱ kho bho Ānanda dhammānaɱ so bhavaɱ Gotamo vaṇṇa-vādī ahosi?|| ||</p>

					<p class="f4">Kattha ca imaɱ janataɱ samādapesi nivesesi patiṭṭhāpesī" ti?</p>

					<p class="f4">7. "Tiṇṇaɱ kho māṇava khandhānaɱ so Bhagavā vaṇṇa-vādī ahosi.|| ||</p>

					<p class="f4">Ettha ca imaɱ janataɱ samādapesi nivesesi pati-ṭ-ṭhāpesi.|| ||</p>

					<p class="f4">Katamesaɱ tiṇṇaɱ?|| ||</p>

					<p class="f4">Ariyassa sīla-k-khandhassa ariyassa samādhi-k-khandhassa ariyassa paññā-k-khandhassa.|| ||</p>

					<p class="f4">Imesaɱ kho māṇava tiṇṇaɱ khandhānaɱ so Bhagavā vaṇṇa-vādī ahosi.|| ||</p>

					<p class="f4">Ettha ca imaɱ janataɱ samādapesi nivesesi patiṭṭhāpesī" ti.</p>

					<p class="f4">8. "Katamo pana so bho Ānanda ariyo sīla-k-khandho yassa so bhavaɱ Gotamo vaṇṇa-vādī ahosi, yattha ca imaɱ janataɱ samādapesi nivesesi patiṭṭhāpesī" ti?</p>

					<p class="f4">9. "Idha māṇava Tathāgato loke uppajjati||<br />
					arahaɱ,||<br />
					Sammā Sambuddho,||<br />
					vijjā-caraṇa-sampanno,||<br />
					Sugato,||<br />
					loka-vidū,||<br />
					anuttaro purisa-damma-sārathī,||<br />
					Satthā deva-manussānaɱ,||<br />
					Buddho,||<br />
					Bhagavā.|| ||</p>

					<p class="f4">So imaɱ lokaɱ||<br />
					sa-devakaɱ||<br />
					sa-Mārakaɱ||<br />
					sa-brahmakaɱ||<br />
					sa-s-samaṇa-brāhmaṇiɱ pajaɱ||<br />
					sa-deva-manussaɱ||<br />
					sayaɱ abhiññā sacchi-katvā pavedeti.|| ||</p>

					<p class="f4">So dhammaɱ deseti||<br />
					ādi kalyāṇaɱ||<br />
					majjhe kalyāṇaɱ||<br />
					pariyosāna-kalyāṇaɱ||<br />
					sātthaɱ savyañ janaɱ,||<br />
					kevala-paripuṇṇaɱ||<br />
					parisuddhaɱ Brahma-cariyaɱ pakāseti.|| ||</p>

					<p class="f4">10(29) Taɱ dhammaɱ suṇāti gahapati vā||<br />
					gahapati-putto vā||<br />
					aññatarasmiɱ vā||<br />
					kule paccājāto.|| ||</p>

					<p class="f4">So taɱ dhammaɱ sutvā Tathāgate saddhaɱ paṭilabhati.|| ||</p>

					<p class="f4">So tena saddhā-paṭilābhena samannāgato iti paṭisañcikkhati:|| ||</p>

					<p class="f4">'Sambādho gharāvāso rajo-patho,||<br />
					abbhokāso pabbajjā.|| ||</p>

					<p class="f4">Na-y-idaɱ sukaraɱ agāraɱ ajjhāvasatā ekanta-paripuṇṇaɱ ekanta-parisuddhaɱ saṅkha-likhitaɱ Brahma-cariyaɱ carituɱ.|| ||</p>

					<p class="f4">Yan nūn-ā-haɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajeyyan' ti.|| ||</p>

					<p class="f4">11. So aparena samayena appaɱ vā bhoga-k-khandhaɱ pahāya mahantaɱ vā bhoga-k-khandhaɱ pahāya,||<br />
					appaɱ vā ñāti-parivaṭṭaɱ pahāya mahantaɱ vā ñāti-parivaṭṭaɱ pahāya,||<br />
					kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajati.|| ||</p>

					<p class="f4">So evaɱ pabba-jito samāno Pātimokkha-saɱvarat-saɱvuto viharati ācāra-gocara-sampanno aṇumattesu vajjesu bhaya-dassāvī.|| ||</p>

					<p class="f4">Samādāya sikkhati sikkhā-padesu kāya-kamma-vacī-kammena samannāgato kusalena.|| ||</p>

					<p class="f4">Parisuddhā-jīvo sīla-sampanno indriyesu gutta-dvāro bhojane matt'aññū sati-sampajaññena samannāgato santuṭṭho.</p>

					<p class="ctr c">&#9632;</p>

					<p class="f4">12.(29) Kathañ ca māṇava bhikkhu sīla-sampanno hoti?|| ||</p>

					<p class="f4">Idha bhikkhu pāṇ-ā-tipātaɱ pahāya pāṇ-ā-tipātā paṭivirato hoti,||<br />
					nihita-daṇḍo||<br />
					nihita-sattho||<br />
					lajjī dayā-panno,||<br />
					sabba-pāṇa-bhūta-hit-ā-nukampī viharati.|| ||</p>

					<p class="f4">Idam pi'ssa hoti sīlasmiɱ.</p>

					<p class="ctr c">&#9632;</p>

					<p class="f4">13. Adinn'ādānaɱ pahāya||<br />
					adinn'ādānā paṭivirato hoti||<br />
					dinn'ādāyī dinna-pāṭikankhī,||<br />
					athenena suci-bhūtena attanā virahati.|| ||</p>

					<p class="f4">Idam pi'ssa hoti sīlasmi.|| ||</p>

					<p class="ctr c">&#9632;</p>

					<p class="f4">14. Abrahma-cariyaɱ pahāya||<br />
					brahma-cārī hoti||<br />
					ārā-cārī virato methunā gāma-dhammā.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">15. Musā-vādaɱ pahāya||<br />
					musā-vādā paṭivirato hoti||<br />
					sacca-vādī||<br />
					sacca-sandho||<br />
					theto paccayiko avisaɱvādako lokassa.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">Pisuṇa-vācaɱ pahāya||<br />
					pisuṇāya vācāya paṭivirato hoti.|| ||</p>

					<p class="f4">Ito sutvā na amutra akkhātā imesaɱ bhedāya,||<br />
					amutra vā sutvā na imesaɱ akkhātā amūsaɱ bhedāya.|| ||</p>

					<p class="f4">Iti bhinnānaɱ vā||<br />
					sandhātā sahitānaɱ vā anuppadātā||<br />
					samagg'ārāmo||<br />
					samagga-rato||<br />
					samagga-nandī||<br />
					samagga-karaṇiɱ||<br />
					vācaɱ bhāsitā.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">17. Pharusā-vācaɱ pahāya||<br />
					pharusāya vācāya paṭivirato hoti||<br />
					yā sā vācā neḷā||<br />
					kaṇṇa-sukhā||<br />
					pemanīyā||<br />
					hadayaɱ-gamā||<br />
					porī||<br />
					bahu-jana-kantā||<br />
					bahujāna-manāpā,||<br />
					tathā-rūpaɱ vācaɱ bhāsitā hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">18. Sampha-p-palāpaɱ pahāya||<br />
					sampha-p-palāpā paṭivirato hoti||<br />
					kāla-vādī||<br />
					bhūta-vādī||<br />
					attha-vādī||<br />
					dhamma-vādī||<br />
					vinaya-vādī,||<br />
					nidhāna-vatiɱ vācaɱ bhāsitā||<br />
					kālena sāpadesaɱ pariyanta-vatiɱ attha-sañhitaɱ.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">19.(30) Bīja-gāma-bhūta-gāma-samārambhā paṭivirato hoti.|| ||</p>

					<p class="f4">Eka-bhatatiko hoti ratt'ūparato,||<br />
					virato vikāla-bhojanā.|| ||</p>

					<p class="f4">Nacca-gīta-vādita-visūka-dassanā paṭivirato hoti.|| ||</p>

					<p class="f4">Mālā-gandha-vilepana-dhāraṇa-maṇḍana-vibhusana-ṭ-ṭhānā paṭivirato hoti.|| ||</p>

					<p class="f4">Uccā-sayana-mahā-sayanā paṭivirato hoti.|| ||</p>

					<p class="f4">Jātarūpa-rajata-paṭi-g-gahaṇā paṭivirato hoti.|| ||</p>

					<p class="f4">Āmaka-dhañña-paṭi-g-gahaṇā paṭivirato hoti.|| ||</p>

					<p class="f4">Āmaka-maɱsa-paṭi-g-gahaṇā paṭivirato hoti.|| ||</p>

					<p class="f4">Itthi-kumārika-paṭi-g-gahaṇā paṭivirato hoti.|| ||</p>

					<p class="f4">Dāsi-dāsa-paṭi-g-gahaṇā paṭivirato hoti.|| ||</p>

					<p class="f4">Aj-eḷaka-paṭi-g-gahaṇā paṭivirato hoti.|| ||</p>

					<p class="f4">Kukkuṭa-sūkara-paṭi-g-gahaṇā paṭivirato hoti.|| ||</p>

					<p class="f4">Hatthi-gavassa-vaḷavā-paṭi-g-gahaṇā paṭivirato hoti.|| ||</p>

					<p class="f4">Khetta-vatthu-paṭi-g-gahaṇā paṭivirato hoti.|| ||</p>

					<p class="f4">Dūteyya-paheṇa-gaman-ā-nuyogā paṭivirato hoti.|| ||</p>

					<p class="f4">Kaya-vikkayā paṭivirato hoti.|| ||</p>

					<p class="f4">Tulā-kūṭa-kaɱsa-kūṭa-māna-kūṭā paṭivirato hoti.|| ||</p>

					<p class="f4">Ukkoṭana-vañcana-nikati-sāci-yogā paṭivirato hoti.|| ||</p>

					<p class="f4">Chedana-vadha-bandhana-viparāmosa-ālopa-sahasākarā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4">20(31) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ bījagāma-bhūta-gāma-samārambhaɱ anuyuttā viharanti,||<br />
					seyyath'īdaɱ:|| ||</p>

					<p class="f4">Mūla-bījaɱ,||<br />
					khandha-bījaɱ,||<br />
					phalu-bījaɱ,||<br />
					agga-bījaɱ,||<br />
					bija-bījam eva pañcamaɱ.|| ||</p>

					<p class="f4">Iti eva-rūpā bījagāma-bhūta-gāma-samārambhā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">21 (32) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ sannidhi-kāra-paribhogaɱ anuyuttā viharanti,||<br />
					seyyath'īdaɱ:|| ||</p>

					<p class="f4">Anna-sannidhiɱ,||<br />
					pāna-sannidhiɱ,||<br />
					vattha-sannidhiɱ,||<br />
					yāna-sannidhiɱ,||<br />
					sayana-sannidhiɱ,||<br />
					gandha-sannidhiɱ,||<br />
					āmisa-sannidhiɱ.|| ||</p>

					<p class="f4">Iti vā iti eva-rūpā sannidhi-kāra-paribhogā paṭivirato hoti.|| ||</p>

					<p class="f4">Idam pi'ssa hoti sīlassamiɱ.|| ||</p>

					<p class="ctr c">&#9632;</p>

					<p class="f4">22(33) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ visuka-dassanaɱ anuyuttā viharanti,||<br />
					seyyath'īdaɱ:|| ||</p>

					<p class="f4">Naccaɱ,||<br />
					gītaɱ,||<br />
					vāditaɱ,||<br />
					pekkhaɱ,||<br />
					akkhātaɱ,||<br />
					pāṇissaraɱ,||<br />
					vetālaɱ,||<br />
					kumbha-thūnaɱ,||<br />
					Sobha-nagarakaɱ,||<br />
					caṇḍālaɱ,||<br />
					vaɱsaɱ,||<br />
					dhopanaɱ,||<br />
					hatthi-yuddhaɱ,||<br />
					assa-yuddhaɱ,||<br />
					mahisa-yuddhaɱ,||<br />
					usabha-yuddhaɱ,||<br />
					aja-yuddhaɱ,||<br />
					meṇḍaka-yuddhaɱ,||<br />
					kukkuṭa-yuddhaɱ,||<br />
					vaṭṭaka-yuddhaɱ,||<br />
					daṇḍa-yuddhaɱ,||<br />
					muṭṭhi-yuddhaɱ,||<br />
					nibbuddhaɱ||<br />
					uyyodhikaɱ||<br />
					balaggaɱ||<br />
					senā-byūhaɱ||<br />
					aṇīka-dassanaɱ.|| ||</p>

					<p class="f4">Iti vā iti eva-rūpā visūka-dassanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">23(34) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ jūta-p-pamāda-ṭ-ṭhān'ānuyogaɱ anuyuttā viharanti,||<br />
					seyyath'īdaɱ:|| ||</p>

					<p class="f4">Aṭṭha-padaɱ,||<br />
					dasa-padaɱ,||<br />
					ākāsaɱ,||<br />
					parihāra-pathaɱ,||<br />
					sannikaɱ,||<br />
					khalikaɱ,||<br />
					ghaṭikaɱ,||<br />
					salāka-hatthaɱ,||<br />
					akkhaɱ,||<br />
					paṅgacīraɱ,||<br />
					vaṅkakaɱ,||<br />
					mokkha-cikaɱ,||<br />
					ciṅgulikaɱ,||<br />
					pattāḷhakaɱ,||<br />
					rathakaɱ,||<br />
					dhanukaɱ,||<br />
					akkharikaɱ,||<br />
					manesikaɱ,||<br />
					yathā-vajjaɱ.|| ||</p>

					<p class="f4">Iti vā iti eva-rūpā jūta-ppamāda-ṭ-ṭhān'ānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">24(35) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ uccā-sayana-mahā-sayanaɱ anuyuttā viharanti,||<br />
					seyyath'īdaɱ:|| ||</p>

					<p class="f4">Āsandiɱ,||<br />
					pallaṅkaɱ,||<br />
					gonakaɱ,||<br />
					cittakaɱ,||<br />
					paṭikaɱ,||<br />
					paṭalikaɱ,||<br />
					tūlikaɱ,||<br />
					vikatikaɱ,||<br />
					udda-lomiɱ,||<br />
					ekanta-lomiɱ,||<br />
					kaṭṭhissaɱ,||<br />
					koseyyaɱ,||<br />
					kuttakaɱ,||<br />
					hatth'attharaɱ,||<br />
					ass'attharaɱ,||<br />
					rath'attharaɱ,||<br />
					ajina-p-paveṇiɱ,||<br />
					kādali-miga-pavara-pacc'attharaṇaɱ,||<br />
					sa-uttara-c-chadaɱ,||<br />
					ubhato-lohita-kūpadhānaɱ.|| ||</p>

					<p class="f4">Iti vā iti eva-rūpā uccā-sayana-mahā-sayanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">25(36) Yathā vā pan'eke bhonto samaṇa-brāhmaṇā saddhā-deyyāti bhojanāni bhuñjitvā te eva-rūpaɱ maṇḍana-vibhusana-ṭ-ṭhān'ānuyogaɱ anuyuttā viharanti,||<br />
					seyyath'īdaɱ:|| ||</p>

					<p class="f4">Ucchādanaɱ,||<br />
					parimaddanaɱ,||<br />
					nahāpanaɱ,||<br />
					sambāhanaɱ,||<br />
					ādāsaɱ,||<br />
					añjanaɱ,||<br />
					mālā-vilepanaɱ,||<br />
					mukkha-cuṇṇakaɱ,||<br />
					mukhale-panaɱ,||<br />
					hattha-bandhaɱ,||<br />
					sikhā-bandhaɱ,||<br />
					daṇḍakaɱ,||<br />
					nāḷikaɱ,||<br />
					khaggaɱ,||<br />
					chattaɱ,||<br />
					citrūpāhanaɱ,||<br />
					uṇahīsaɱ,||<br />
					maṇiɱ,||<br />
					vāla-vījaniɱ,||<br />
					odātāni,||<br />
					vatthāni,||<br />
					dīgha-dasāni.|| ||</p>

					<p class="f4">Iti vā iti eva-rūpā maṇḍana-vibhusana-ṭ-ṭhān'ānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">26(37) Yathā vā pan'eke bhonto samaṇa-brāhmaṇā saddhā-deyyāti bhojanāni bhuñjitvā te eva-rūpaɱ tiracchāna-kathaɱ anuyuttā viharanti,||<br />
					seyyath'īdaɱ:|| ||</p>

					<p class="f4">Rāja-kathaɱ,||<br />
					cora-kathaɱ,||<br />
					mahāmatta-kathaɱ,||<br />
					senā-kathaɱ,||<br />
					bhaya-kathaɱ,||<br />
					yuddha-kathaɱ,||<br />
					anna-kathaɱ,||<br />
					pāna-kathaɱ,||<br />
					vattha-kathaɱ,||<br />
					sayana-kathaɱ,||<br />
					mālā-kathaɱ,||<br />
					gandha-kathaɱ,||<br />
					ñāti-kathaɱ,||<br />
					yāna-kathaɱ,||<br />
					gāma-kathaɱ,||<br />
					nigama-kathaɱ,||<br />
					nagara-kathaɱ,||<br />
					jana-pada-kathaɱ,||<br />
					itthi-kathaɱ,||<br />
					purisa-kathaɱ,||<br />
					kumāra-kathaɱ,||<br />
					kumāri-kathaɱ,||<br />
					sūra-kathaɱ,||<br />
					visikhā-kathaɱ,||<br />
					kumbha-ṭ-ṭhāna-kathaɱ,||<br />
					pubba-peta-kathaɱ,||<br />
					nānatta-kathaɱ,||<br />
					lok'akkhāyikaɱ,||<br />
					samudda-khāyikaɱ,||<br />
					iti-bhav-ā-bhava-kathaɱ.|| ||</p>

					<p class="f4">Iti vā iti eva-rūpāya tiracchāna-kathāya paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">27(38) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpā viggāhika-kathaɱ anuyuttā viharanti,||<br />
					seyyath'īdaɱ:|| ||</p>

					<p class="f4">'Na tvaɱ imaɱ Dhamma-Vinayaɱ ājānāsi.|| ||</p>

					<p class="f4">Ahaɱ imaɱ Dhamma-Vinayaɱ ājānāmi.|| ||</p>

					<p class="f4">Kiɱ tvaɱ imaɱ Dhamma-Vinayaɱ ājānissasi?|| ||</p>

					<p class="f4">Micchā-paṭipanno tvam asi.|| ||</p>

					<p class="f4">Aham asmi sammā-paṭipanno||<br />
					— Sahitaɱ me, asahitaɱ te —||<br />
					pure vacanīyaɱ pacchā avaca.|| ||</p>

					<p class="f4">Pacchā vacanīyaɱ pure avaca.|| ||</p>

					<p class="f4">Aviciṇṇan te viparāvattaɱ —||<br />
					āropito te vādo.|| ||</p>

					<p class="f4">Niggahīto tvam asi —||<br />
					cara vāda-p-pamokkhāya.|| ||</p>

					<p class="f4">Nibbeṭhehi vā sace pahosī' ti.|| ||</p>

					<p class="f4">Iti vā iti eva-rūpāya viggahika-kathāya paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">28(39) Yathā vā pan'eke bhonto samaṇa-brāhmaṇā saddhā-deyyāti bhojanāni bhuñjitvā te eva-rūpaɱ dūteyya-pahiṇa-gamanānuyogaɱ anuyuttā viharanti,||<br />
					seyyath'īdaɱ:|| ||</p>

					<p class="f4">Raññaɱ,||<br />
					rāja-mahāmattāṇaɱ,||<br />
					khattiyānaɱ,||<br />
					brāhmaṇānaɱ,||<br />
					gahapatikānaɱ,||<br />
					kumārānaɱ:|| ||</p>

					<p class="f4">'Idha gaccha.|| ||</p>

					<p class="f4">Amutrā-gaccha.|| ||</p>

					<p class="f4">Idaɱ hara.|| ||</p>

					<p class="f4">Amutra idaɱ āharā' ti.|| ||</p>

					<p class="f4">Iti vā iti eva-rūpā dūteyya-pahiṇa-gaman-ā-nuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">29(40) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te kuhakā ca honti||<br />
					lapakā ca||<br />
					nemittikā ca||<br />
					nippesikā ca||<br />
					lābhena ca lābhaɱ nijigiɱsitāro.|| ||</p>

					<p class="f4">Iti eva-rūpā kuhana-lapanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4">30(41) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya||<br />
					micchā ājīvena||<br />
					jīvikaɱ kappenti,||<br />
					seyyath'īdaɱ:|| ||</p>

					<p class="f4">Aṅgaɱ,||<br />
					nimittaɱ,||<br />
					uppātaɱ,||<br />
					supiṇaɱ,||<br />
					lakkhaṇaɱ,||<br />
					mūsika-c-chinnaɱ,||<br />
					aggi-homaɱ,||<br />
					dabbi-homaɱ,||<br />
					thusa-homaɱ,||<br />
					kaṇa-homaɱ,||<br />
					taṇḍula-homaɱ,||<br />
					sappi-homaɱ,||<br />
					tela-homaɱ,||<br />
					mukha-homaɱ,||<br />
					lohita-homaɱ,||<br />
					aṅga-vijjā,||<br />
					vatthu-vijjā,||<br />
					khatta-vijjā,||<br />
					siva-vijjā,||<br />
					bhūta-vijjā,||<br />
					bhuri-vijjā,||<br />
					ahi-vijjā,||<br />
					visa-vijjā,||<br />
					vicchika-vijjā,||<br />
					mūsika-vijjā,||<br />
					sakuṇa-vijjā,||<br />
					vāyasa-vijjā,||<br />
					pakkajjhānaɱ,||<br />
					sara-parittānaɱ,||<br />
					miga-cakkaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">31(42) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti,||<br />
					seyyath'īdaɱ:|| ||</p>

					<p class="f4">Maṇi-lakkhaṇaɱ,||<br />
					daṇḍa-lakkhaṇaɱ,||<br />
					vattha-lakkhaṇaɱ,||<br />
					asi-lakkhaṇaɱ,||<br />
					usu-lakkhaṇaɱ,||<br />
					dhanu-lakkhaṇaɱ,||<br />
					āyudha-lakkhaṇaɱ,||<br />
					itthi-lakkhaṇaɱ,||<br />
					purisa-lakkhaṇaɱ,||<br />
					kumāra-lakkhaṇaɱ,||<br />
					kumāri-lakkhaṇaɱ,||<br />
					dāsa-lakkhaṇaɱ,||<br />
					dāsi-lakkhaṇaɱ,||<br />
					hatthi-lakkhaṇaɱ,||<br />
					assa-lakkhaṇaɱ,||<br />
					mahisa-lakkhaṇaɱ,||<br />
					usabha-lakkhaṇaɱ,||<br />
					go-lakkhaṇaɱ,||<br />
					aja-lakkhaṇaɱ,||<br />
					meṇḍa-lakkhaṇaɱ,||<br />
					kukkuṭa-lakkhaṇaɱ,||<br />
					vaṭṭaka-lakkhaṇaɱ,||<br />
					godhā-lakkhaṇaɱ,||<br />
					kaṇṇikā-lakkhaṇaɱ,||<br />
					kacchapa-lakkhaṇaɱ,||<br />
					miga-lakkhaṇaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">32(43) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya||<br />
					micchā ājīvena||<br />
					jīvikaɱ kappenti,||<br />
					seyyath'īdaɱ:|| ||</p>

					<p class="f4">Raññaɱ niyyānaɱ bhavissati.|| ||</p>

					<p class="f4">Raññaɱ aniyyānaɱ bhavissati.|| ||</p>

					<p class="f4">Abbhantarānaɱ raññaɱ upayānaɱ bhavissati.|| ||</p>

					<p class="f4">Bāhirānaɱ raññaɱ apayānaɱ bhavissati.|| ||</p>

					<p class="f4">Bāhirānaɱ raññaɱ upayānaɱ bhavissati.|| ||</p>

					<p class="f4">Abbhantarānaɱ raññaɱ apayānaɱ bhavissati.|| ||</p>

					<p class="f4">Abbhantarānaɱ raññaɱ jayo bhavissati.|| ||</p>

					<p class="f4">Bāhirānaɱ raññaɱ parājayo bhavissati.|| ||</p>

					<p class="f4">Bāhirānaɱ raññaɱ jayo bhavissati.|| ||</p>

					<p class="f4">Abbhantarānaɱ raññaɱ parājayo bhavissati.|| ||</p>

					<p class="f4">Iti imassa jayo bhavissati.|| ||</p>

					<p class="f4">Imassa parājayo bhavissati.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">33(44) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya||<br />
					micchā ājīvena||<br />
					jīvikaɱ kappenti||<br />
					seyyath'īdaɱ:|| ||</p>

					<p class="f4">Canda-g-gāho bhavissati.|| ||</p>

					<p class="f4">Suriya-g-gāho bhavissati.|| ||</p>

					<p class="f4">Nakkhatta-g-gāho bhavissati.|| ||</p>

					<p class="f4">Candima-suriyānaɱ patha-gamanaɱ bhavissati.|| ||</p>

					<p class="f4">Candima-suriyānaɱ uppatha-gamanaɱ bhavissati.|| ||</p>

					<p class="f4">Nakkhattāṇaɱ patha-gamanaɱ bhavissati.|| ||</p>

					<p class="f4">Nakkhattāṇaɱ uppatha-gamanaɱ bhavissati.|| ||</p>

					<p class="f4">Ukkā-pāto bhavissati.|| ||</p>

					<p class="f4">Disā-ḍāho bhavissati.|| ||</p>

					<p class="f4">Bhūmi-cālo bhavissati.|| ||</p>

					<p class="f4">Deva-dundubhi bhavissati.|| ||</p>

					<p class="f4">Candima-suriya-nakkhattāṇaɱ||<br />
					uggamanaɱ||<br />
					ogamanaɱ||<br />
					saṅkilesaɱ||<br />
					vodānaɱ bhavissati.|| ||</p>

					<p class="f4">Evaɱ-vipāko canda-g-gāho bhavissati.|| ||</p>

					<p class="f4">Evaɱ-vipāko suriya-g-gāho bhavissati.|| ||</p>

					<p class="f4">Evaɱ-vipāko nakkhatta-g-gāho bhavissati.|| ||</p>

					<p class="f4">Evaɱ-vipākaɱ candima-suriyānaɱ patha-gamanaɱ bhavissati.|| ||</p>

					<p class="f4">Evaɱ-vipākaɱ candima-suriyānaɱ uppatha-gamanaɱ bhavissati.|| ||</p>

					<p class="f4">Evaɱ vipākaɱ nakkhattāṇaɱ patha-gamanaɱ bhavissati.|| ||</p>

					<p class="f4">Evaɱ-vipākaɱ nakkhattāṇaɱ uppatha-gamanaɱ bhavissati.|| ||</p>

					<p class="f4">Evaɱ-vipāko ukkā-pāto bhavissati.|| ||</p>

					<p class="f4">Evaɱ-vipāko disā-ḍāho bhavissati.|| ||</p>

					<p class="f4">Evaɱ-vipāko bhūmi-cālo bhavissati.|| ||</p>

					<p class="f4">Evaɱ-vipāko deva-dundūbhi bhavissati.|| ||</p>

					<p class="f4">Evaɱ-vipākaɱ candima-suriya-nakkhattāṇaɱ uggamanaɱ ogamanaɱ saṅkilesaɱ vodānaɱ bhavissati.'|| ||</p>

					<p class="f4">Iti vā eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">34(45) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya||<br />
					micchā ājīvena||<br />
					jīvikaɱ kappenti —||<br />
					seyyath'īdaɱ:|| ||</p>

					<p class="f4">Su-b-buṭṭhikā bhavissati.|| ||</p>

					<p class="f4">Du-b-buṭṭhikā bhavissati,||<br />
					subhikkhaɱ bhavissati.|| ||</p>

					<p class="f4">Du-b-bhikkhaɱ bhavissati.|| ||</p>

					<p class="f4">Khemaɱ bhavissati.|| ||</p>

					<p class="f4">Bhayaɱ bhavissati.|| ||</p>

					<p class="f4">Rogo bhavissati.|| ||</p>

					<p class="f4">Ārogyaɱ bhavissati.|| ||</p>

					<p class="f4">Muddā,||<br />
					gaṇanā,||<br />
					saṅkhānaɱ,||<br />
					kāveyyaɱ,||<br />
					lokāyataɱ.</p>

					<p class="f4">Iti vā iti eva-rūpāya tiracchāna-vijjāya micchā ājīvena paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">35(46) Yathā pana pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya||<br />
					micchā ājīvena||<br />
					jīvikaɱ kappenti —||<br />
					seyyath'īdaɱ:|| ||</p>

					<p class="f4">Āvāhanaɱ,||<br />
					vivāhanaɱ,||<br />
					saɱvadanaɱ,||<br />
					vivadanaɱ,||<br />
					saṅkiraṇaɱ,||<br />
					vikiraṇaɱ,||<br />
					subhaga-karaṇaɱ,||<br />
					dubbhaga-karaṇaɱ,||<br />
					viruddha-gabbha-karaṇaɱ,||<br />
					jivhā-nittha-d-danaɱ,||<br />
					hanu-saɱhananaɱ,||<br />
					hatth-ā-bhijappanaɱ,||<br />
					kaṇṇa-jappanaɱ,||<br />
					ādāsa-pañhaɱ,||<br />
					kumāri-pañhaɱ,||<br />
					deva-pañhaɱ,||<br />
					ādicc'upaṭṭhānaɱ,||<br />
					mahat'upaṭṭhānaɱ,||<br />
					abbhujjalanaɱ,||<br />
					Sir'avhāyanaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">36(47) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya||<br />
					micchā ājīvena||<br />
					jīvikaɱ kappenti —||<br />
					seyyath'īdaɱ:|| ||</p>

					<p class="f4">Santi-kammaɱ,||<br />
					paṇidhi-kammaɱ,||<br />
					bhūta-kammaɱ,||<br />
					bhūri-kammaɱ,||<br />
					vassa-kammaɱ,||<br />
					vossa-kammaɱ,||<br />
					vatthu-kammaɱ,||<br />
					vatthu-parikiraṇaɱ,||<br />
					ācamanaɱ,||<br />
					nahāpanaɱ,||<br />
					juhanaɱ,||<br />
					vamanaɱ,||<br />
					virecanaɱ,||<br />
					uddha-virecanaɱ,||<br />
					adho-virecanaɱ,||<br />
					sīsa-virecanaɱ,||<br />
					kaṇṇa-telaɱ,||<br />
					netta-tappanaɱ,||<br />
					natthu-kammaɱ,||<br />
					añjanaɱ,||<br />
					paccañjanaɱ,||<br />
					sālākiyaɱ,||<br />
					salla-kattikaɱ,||<br />
					dāraka-tikicchā mūla-bhesajjānaɱ,||<br />
					anuppadānaɱ,||<br />
					osadhīnaɱ,||<br />
					paṭimokkho.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="ctr c">&#9632;</p>

					<p class="f4">37(48) Sa kho so āvuso bhikkhu||<br />
					evaɱ sīla-sampanno||<br />
					na kuto ci bhayaɱ samanupassati||<br />
					yad idaɱ sīla-saɱvaratto.|| ||</p>

					<p class="f4">Seyyathā pi āvuso khattiyo muddhā-vasitto nihata-paccāmitto||<br />
					na kuto ci bhayaɱ samanupassati||<br />
					yad idaɱ pacca-t-thikato.|| ||</p>

					<p class="f4">So iminā ariyena sīla-k-khandhena samannāgato ajjhattaɱ anavajja-sukhaɱ paṭisaɱvedeti.|| ||</p>

					<p class="f4">Evaɱ kho māṇava bhikkhu sīla-sampanno hoti.</p>

					<p class="f4">38. Ayaɱ kho so māṇava ariyo sīlak-khandho yassa so Bhagavā vaṇṇa-vādī ahosi yatha ca imaɱ janataɱ samādapesi nivesesi pati-ṭ-ṭhāpesi.|| ||</p>

					<p class="f4">Athi cevetha uttariɱ karaṇiyanti."</p>

					<p class="f4">39. "Acchariyaɱ bho Ānanda, abbhrutaɱ bho Ānanda, sopāyaɱ bho Ānanda ariyo sīlak-khandho paripuṇṇo no aparipuṇṇo.|| ||</p>

					<p class="f4">Evam paripuṇṇañ c'āhamho Ānanda ariyaɱ <a id="pg207"><span class="f2 g"><b>[207]</b></span></a> sīlakkhadhaɱ ito bahiddhā aññesu samaṇa-brāhmaṇesu na samanupassāmi.|| ||</p>

					<p class="f4">Evam paripuṇṇañ ca bho Ānanda ariyaɱ sīlakkhadhaɱ ito bahiddhā aññe samaṇa-brāhmaṇā attani samanupasseyyuɱ, te tāvataken'eva atta-manā assu 'alamettā-vatā katamettā-vatā, anuppatto no sāmaññatho, nathi no kiñci uttariɱ karaṇiyan' ti.|| ||</p>

					<p class="f4">Atha ca pana bhavaɱ ānado evam āha: athi cevetha uttariɱ karaṇīyan" ti.</p>

					<p class="f4">40. "Katamo pana so bho Ānanda ariyo samādhik-khandho yassa so bhavaɱ Gotamo vaṇṇa-vādī ahosi yatha ca imaɱ janataɱ samādapesi nivesesi patiṭṭhāpesī" ti?</p>

					<p class="f4">41(49) Kathañ ca māṇava bhikkhu indriyesu gutta-dvāro hoti?|| ||</p>

					<p class="f4">Idha āvuso bhikkhu cakkhunā rūpaɱ disvā||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaɱ cakkhu'ndriyaɱ asaɱvutaɱ viharantaɱ||<br />
					abhijjhā-domanassā||<br />
					pāpakā||<br />
					akusalā dhammā anvāssaveyyuɱ||<br />
					tassa saɱvarāya paṭipajjati,||<br />
					rakkhati cakkhu'ndriyaɱ||<br />
					cakkhu'ndriye saɱvaratɱ āpajjati.|| ||</p>

					<p class="ctr c">&#9632;</p>

					<p class="f4">Sotena saddaɱ sutvā||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaɱ sot'indriyaɱ asaɱvutaɱ viharantaɱ abhijjhā-domanassā||<br />
					pāpakā||<br />
					akusalā dhammā anvāssaveyyuɱ||<br />
					tassa saɱvarāya paṭipajjati,||<br />
					rakkhati cakkhu'ndriyaɱ||<br />
					cakkhu'ndriye saɱvaratɱ āpajjati.|| ||</p>

					<p class="ctr c">&#9632;</p>

					<p class="f4">Ghāṇena gandhaɱ ghāyitvā||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaɱ ghān'indriyaɱ asaɱvutaɱ viharantaɱ abhijjhā-domanassā||<br />
					pāpakā||<br />
					akusalā dhammā anvāssaveyyuɱ||<br />
					tassa saɱvarāya paṭipajjati,||<br />
					rakkhati ghān'indriyaɱ||<br />
					ghān'indriye saɱvaratɱ āpajjati.|| ||</p>

					<p class="ctr c">&#9632;</p>

					<p class="f4">Jivhāya rasaɱ sāyitvā||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaɱ jivh'indriyaɱ asaɱvutaɱ viharantaɱ abhijjhā-domanassā||<br />
					pāpakā||<br />
					akusalā dhammā anvāssaveyyuɱ||<br />
					tassa saɱvarāya paṭipajjati,||<br />
					rakkhati jivh'indriyaɱ||<br />
					jivh'indriya saɱvaratɱ āpajjati.|| ||</p>

					<p class="ctr c">&#9632;</p>

					<p class="f4">Kāyena phoṭṭhabbaɱ phusitvā||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaɱ kāy'indriyaɱ asaɱvutaɱ viharantaɱ abhijjhā-domanassā||<br />
					pāpakā||<br />
					akusalā dhammā anvāssaveyyuɱ||<br />
					tassa saɱvarāya paṭipajjati,||<br />
					rakkhati kāy'indriyaɱ||<br />
					kāy'indriye saɱvaratɱ āpajjati.|| ||</p>

					<p class="ctr c">&#9632;</p>

					<p class="f4">Manasā dhammaɱ viññāya||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaɱ man'indriyaɱ asaɱvutaɱ viharantaɱ abhijjhā-domanassā||<br />
					pāpakā||<br />
					akusalā dhammā anvāssaveyyuɱ||<br />
					tassa saɱvarāya paṭipajjati,||<br />
					rakkhati man'indriyaɱ||<br />
					man'indriye saɱvaratɱ āpajjati.|| ||</p>

					<p class="f4">So iminā ariyena indriya-saɱvarena samannāgato ajjhattaɱ avyāseka-sukhaɱ paṭisaɱvedeti.|| ||</p>

					<p class="f4">Evaɱ kho āvuso bhikkhu indriyesu gutta-dvāro hoti.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4">42(50) Kathañ ca māṇava bhikkhu sati-sampajaññena samannāgato hoti?|| ||</p>

					<p class="f4">Idha āvuso bhikkhu abhikkante paṭikkante sampajāna-kārī hoti.|| ||</p>

					<p class="f4">Alokite vilokite sampajāna-kārī hoti.|| ||</p>

					<p class="f4">Samiñjite pasārite sampajāna-kārī hoti.|| ||</p>

					<p class="f4">Saṅghāṭi-patta-cīvara-dhāraṇe sampajāna-kārī hoti.|| ||</p>

					<p class="f4">Asite pīte khāyite sāyite sampajāna-kārī hoti.|| ||</p>

					<p class="f4">Uccāra-passāva-kamme sampajāna-kārī hoti.|| ||</p>

					<p class="f4">Gate ṭhite nisinne sutte jāgarite bhāsite tuṇhī-bhāve sampajāna-kārī hoti.|| ||</p>

					<p class="f4">Evaɱ kho āvuso bhikkhu sati-sampajaññena samannāgato hoti.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4">43(51) Kathañ ca āvuso bhikkhu santuṭṭho hoti?|| ||</p>

					<p class="f4">Idha mahā-rāja bhikkhu santuṭṭho hoti||<br />
					kāya-parihāriyena cīvarena||<br />
					kucchi-parihāriyena piṇḍa-pātena,||<br />
					so yena yen'eva pakkamati samādāy'eva pakkamati.|| ||</p>

					<p class="f4">Seyyathā pi āvuso pakkhī sakuṇo||<br />
					yena yen'eva ḍeti sa-patta-bhāro va ḍeti,||<br />
					evam eva kho āvuso bhikkhu santuṭṭho hoti||<br />
					kāya-parihāriyena cīvarena kucchi-parihāriyena piṇḍ-apātena,||<br />
					so yena yen'eva pakkamati samādāyeva pakkamati.|| ||</p>

					<p class="f4">Evaɱ kho āvuso bhikkhu santuṭṭho hoti.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4">44(52) So iminā ca ariyena sīla-k-khandhena samannāgato,||<br />
					iminā ca ariyena indriya-saɱvarena samannāgato,||<br />
					iminā ca ariyena sati-sampajaññena samannāgato,||<br />
					imāya ca ariyāya santuṭṭhiyā samannāgato,||<br />
					vivittaɱ sen'āsanaɱ bhajati,||<br />
					araññaɱ rukkha-mūlaɱ pabbataɱ kandaraɱ giri-guhaɱ susānaɱ vana-patthaɱ abbhokāsaɱ palāla-puñjaɱ.|| ||</p>

					<p class="f4">So pacchā-bhattaɱ piṇḍa-pāta-paṭikkanto nisīdati pallaṅkaɱ ābhujitvā ujuɱ kāyaɱ paṇīdhāya parimukhaɱ satiɱ upaṭṭha-petvā.|| ||</p>

					<p class="f4">45(53) So abhijjhaɱ loke pahāya||<br />
					vigat-ā-bhijjhena cetasā viharati,||<br />
					abhijjhāya cittaɱ parisodheti.|| ||</p>

					<p class="f4">Vyāpāda-padosaɱ pahāya||<br />
					avyāpanna-citto viharati,||<br />
					sabba-pāṇa-bhūta-hitānukampi,||<br />
					vyāpāda-padosā cittaɱ parisodheti.|| ||</p>

					<p class="ctr c">&#9632;</p>

					<p class="f4">Thina-middhaɱ pahāya||<br />
					vigata-thina-middho viharati,||<br />
					āloka-saññī sato sampajāno,||<br />
					thina-middhā cittaɱ parisodheti.|| ||</p>

					<p class="ctr c">&#9632;</p>

					<p class="f4">Uddhacca-kukkuccaɱ pahāya anuddhato viharati,||<br />
					ajjhattaɱ vūpasanna-citto,||<br />
					uddhacca-kukkuccā cittaɱ parisodheti.|| ||</p>

					<p class="ctr c">&#9632;</p>

					<p class="f4">Vici-kicchaɱ pahāya||<br />
					tiṇṇa-vici-kiccho viharati,||<br />
					akathaɱ-kathī kusalesu dhammesu,||<br />
					vicikicchāya cittaɱ parisodheti.|| ||</p>

					<p class="ctr c">&#9632;</p>

					<p class="f4">46(54) Seyyathā pi māṇava puriso iṇaɱ ādāya kammante payojeyya,||<br />
					tassa te kammantā samijjheyyuɱ,||<br />
					so yāni ca porāṇāni iṇa-mūlāni||<br />
					tāni ca vyantī-kareyya,||<br />
					siyā c'assa uttariɱ avasiṭṭhaɱ dārabharaṇāya.|| ||</p>

					<p class="f4">Tassa evam assa:|| ||</p>

					<p class="f4">"Ahaɱ kho pubbe iṇaɱ ādāya kammante payojesiɱ.|| ||</p>

					<p class="f4">Tassa me te kammantā samijjhiɱsu.|| ||</p>

					<p class="f4">So'haɱ yāni ca poraṇāni iṇa-mūlāni||<br />
					tāni ca vyanti akāsiɱ,||<br />
					atthi ca me uttariɱ avasiṭṭhaɱ dārabharaṇāyā" ti.|| ||</p>

					<p class="f4">So tato-nidānaɱ labhetha pāmujjaɱ,||<br />
					adhigacche somanassaɱ.|| ||</p>

					<p class="ctr c">&#9632;</p>

					<p class="f4">47(55) Seyyathā pi māṇava puriso ābādhiko assa dukkhito bāḷha-gilāno,||<br />
					bhattaɱ c'assa na c-chādeyya,||<br />
					na c'assa kāye balamattā.|| ||</p>

					<p class="f4">So aparena samayena tamhā ābādhā mucceyya,||<br />
					bhattañ c'assa chādeyya,||<br />
					siyā c'assa kāye balamattā.|| ||</p>

					<p class="f4">Tassa evam assa:|| ||</p>

					<p class="f4">"Ahaɱ kho pubbe ābādhiko ahosiɱ dukkhito bāḷha-gilāno,||<br />
					bhattaɱ ca me na c-chādesi,||<br />
					na ca me āsi kāye balamattā.|| ||</p>

					<p class="f4">So'mhi etarahi tamhā ābādhā mutto bhattañ ca me chādeti.|| ||</p>

					<p class="f4">Atthi ca kāye balamattā" ti.|| ||</p>

					<p class="f4">So tato-nidānaɱ labhetha pāmujjaɱ,||<br />
					adhigacche somanassaɱ.|| ||</p>

					<p class="ctr c">&#9632;</p>

					<p class="f4">48(56) Seyyathā pi māṇava puriso bandhanāgāre baddho assa.|| ||</p>

					<p class="f4">So aparena samayena tamhā bandhanā mucceyya sotthinā avyayena,||<br />
					na c'assa kiñ ci bhogānaɱ vayo.|| ||</p>

					<p class="f4">Tassa evam assa:|| ||</p>

					<p class="f4">"Ahaɱ kho pubbe bandhanāgāre baddho ahosiɱ,||<br />
					so'mhi etarahi tamhā bandhanā mutto sotthinā avyayena,||<br />
					n'atthi ca me kiñ ci bhogānaɱ vayo" ti.|| ||</p>

					<p class="f4">So tato-nidānaɱ labhetha pāmujjaɱ,||<br />
					adhigacche somanassaɱ.|| ||</p>

					<p class="ctr c">&#9632;</p>

					<p class="f4">49(57) Seyyathā pi māṇava puriso dāso assa anatta-dhīno parādhīno||<br />
					na yena kāmaṅ gamo.|| ||</p>

					<p class="f4">So aparena samayena tamhā dāsavyā mucceyya attādhīno aparādhīno bhujisso||<br />
					yena kāmaṅ gamo.|| ||</p>

					<p class="f4">Tassa evam assa:|| ||</p>

					<p class="f4">"Ahaɱ kho pubbe dāso ahosiɱ anattādhīno parādhīno||<br />
					na yena kāmaṅ gamo,||<br />
					so'mhi etarahi tamhā dāsavyā mutto attādhīno aparādhīno bhujisso||<br />
					yena kāmaṅ gamo" ti.|| ||</p>

					<p class="f4">So tato-nidānaɱ labhetha pāmojjaɱ,||<br />
					adhigacche somanassaɱ.|| ||</p>

					<p class="ctr c">&#9632;</p>

					<p class="f4">50(59) Seyyathā pi māṇava puriso sadhano sabhogo kantāraddhāna-maggaɱ paṭipajjeyya dubbhikkhaɱ sappaṭi-bhayaɱ.|| ||</p>

					<p class="f4">So aparena samayena taɱ kantāraɱ nitthareyya,||<br />
					sotthinā gāmantaɱ anupāpuṇeyya khemaɱ appaṭibhayaɱ.|| ||</p>

					<p class="f4">Tassa evam assa:|| ||</p>

					<p class="f4">"Ahaɱ kho pubbe sadhano sabhogo kantāraddhāna-maggaɱ paṭipajjiɱ dubbhikkhaɱ sappaṭi-bhayaɱ.|| ||</p>

					<p class="f4">So'mhi etarahi taɱ kantāraɱ nitthiṇṇo,||<br />
					sotthinā gāmantaɱ anuppatto khemaɱ appaṭibhayan" ti.|| ||</p>

					<p class="f4">So tato-nidānaɱ labhetha pāmojjaɱ adhigacche somanassaɱ.|| ||</p>

					<p class="f4">51(60) Evam eva kho āvuso bhikkhu,||<br />
					yathā iṇaɱ,||<br />
					yathā rogaɱ,||<br />
					yathā bandhanāgāraɱ,||<br />
					yathā dāsavyaɱ,||<br />
					yathā kantāraddhāna-maggaɱ,||<br />
					ime pañca nīvaraṇe appahīṇe attani samanupassati.|| ||</p>

					<p class="ctr c">&#9632;</p>

					<p class="f4">Seyyathā pi māṇava ānaṇyaɱ,||<br />
					yathā ārogyaɱ,||<br />
					yathā bandhanā mokkhaɱ,||<br />
					yathā bhujissaɱ||<br />
					yathā khemanta-bhūmiɱ||<br />
					evam eva kho āvuso bhikkhu||<br />
					ime pañca nīvaraṇe pahīṇe attani samanupassati.|| ||</p>

					<p class="f4">52(61) Tass'ime pañca nīvaraṇe pahīṇe attani samanupassato pāmojjaɱ jāyati,||<br />
					pamuditassa pīti jāyati,||<br />
					pīti-manassa kāyo passambhati,||<br />
					pa-s-saddha-kāyo sukhaɱ vedeti,||<br />
					sukhino cittaɱ samādhiyati.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4">53. So vivicc'eva kāmehi||<br />
					vivicca akusalehi kammehi||<br />
					sa-vitakkaɱ sa-vicāraɱ||<br />
					viveka-jaɱ pīti-sukhaɱ||<br />
					paṭhama-j-jhānaɱ upasampajja viharati.|| ||</p>

					<p class="f4">So imam eva kāyaɱ viveka-jena pīti-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa viveka-jena||<br />
					pīti-sukhena apphutaɱ hoti.|| ||</p>

					<p class="f4">54. Seyyathā pi māṇava dakkho nahāpako vā||<br />
					nahāpakantevāsī vā||<br />
					kaɱsa-thāle nahānīya-cuṇṇāni ākiritvā udakena paripphosakaɱ paripphosakaɱ sanneyya,||<br />
					sā'ssa nahānīya-piṇḍi||<br />
					sinehānugatā||<br />
					sineha-paretā||<br />
					santara-bāhirā phuṭā sinehena||<br />
					na ca paggharaṇīi;<br />
					evam eva kho āvuso bhikkhu imam eva kāyaɱ viveka-jena pīti-sukhena abhisandeti parisandeti paripūreti parippharati.|| ||</p>

					<p class="f4">N'āssa kiñci sabbā-vato kāyassa viveka-jena pīti-sukhena apphuṭaɱ hoti.|| ||</p>

					<p class="f4">55. Yampi māṇava bhikkhu vivicc'eva kāmehi||<br />
					vivicca akusalehi kammehi||<br />
					sa-vitakkaɱ sa-vicāraɱ||<br />
					viveka-jaɱ pīti-sukhaɱ||<br />
					paṭhama-j-jhānaɱ upasampajja viharati.|| ||</p>

					<p class="f4">So imam eva kāyaɱ viveka-jena pīti-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa viveka-jena||<br />
					pīti-sukhena apphutaɱ hoti.|| ||</p>

					<p class="f4">Idam pi'ssa hoti samādhismiɱ.</p>

					<p class="ctr c">&#9632;</p>

					<p class="f4">56. Puna ca paraɱ māṇava bhikkhu vitakka-vicārānaɱ vūpasamā||<br />
					ajjhattaɱ sampasādanaɱ||<br />
					cetaso ekodi-bhāvaɱ||<br />
					avitakkaɱ avicāraɱ||<br />
					samādhi-jaɱ pīti-sukhaɱ||<br />
					dutiya-j-jhānaɱ upasampajja viharati.|| ||</p>

					<p class="f4">So imam eva kāyaɱ samādhi-jaɱ pīti-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa samādhi-jaɱ pīti-sukhena apphutaɱ hoti.|| ||</p>

					<p class="f4">57. Seyyathā pi māṇava udaka-rahado ubbhidodako,||<br />
					tassa nev'assa puratthimāya disāya udakassa āya-mukhaɱ,||<br />
					na dakkhiṇāya disāya udakassa āya-mukhaɱ,||<br />
					na pacchi-māya disāya udakassa āya-mukhaɱ,||<br />
					na uttarāya disāya udakassa āya-mukhaɱ,||<br />
					devo ca na kālena kālaɱ sammā dhāraɱ anupaveccheyya,||<br />
					atha kho tamhā ca udaka-rahadā sītā vāridhārā ubbhijjitvā tam eva udaka-rahadaɱ sītena vārinā abhisandeyya parisandeyya paripūreyya paripphareyya,||<br />
					nāssa kiñci sabbā-vato udaka-rahadassa vārinā sītena apphuṭaɱ assa-</p>

					<p class="f4">58. Yampi māṇava bhikkhu vitakka-vicārānaɱ vūpasamā||<br />
					ajjhattaɱ sampasādanaɱ||<br />
					cetaso ekodi-bhāvaɱ||<br />
					avitakkaɱ avicāraɱ||<br />
					samādhi-jaɱ pīti-sukhaɱ||<br />
					dutiya-j-jhānaɱ upasampajja viharati.|| ||</p>

					<p class="f4">So imam eva kāyaɱ samādhi-jaɱ pīti-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa samādhi-jaɱ pīti-sukhena apphutaɱ hoti.|| ||</p>

					<p class="f4"><a id="pg208"><span class="f2 g"><b>[208]</b></span></a> Idam pi'ssa hoti samādhismiɱ.</p>

					<p class="ctr c">&#9632;</p>

					<p class="f4">59. Puna ca paraɱ māṇava bhikkhu pītiyā ca virāgā||<br />
					upekkhako ca viharati||<br />
					sato sampajāno||<br />
					sukhañ ca kāyena paṭisaɱvedeti||<br />
					yaɱ taɱ ariyā ācikkhanti:|| ||</p>

					<p class="f4">'Upekkhako satimā sukha-vihārī' ti||</p>

					<p class="f4">tatiyaɱ-jhānaɱ upasampajja viharati.|| ||</p>

					<p class="f4">So imam eva kāyaɱ nippītikena-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa nippītikena sukhena apphutaɱ hoti.|| ||</p>

					<p class="f4">60. Seyyathā pi māṇava||<br />
					uppaliniyaɱ vā||<br />
					paduminiyaɱ vā||<br />
					puṇḍarīkiniyaɱ vā||<br />
					appekaccāni uppalāni vā||<br />
					padumāni vā||<br />
					puṇḍarīkāni vā||<br />
					udake jātāni||<br />
					udake saṅvaddhāni||<br />
					udakānuggatāni||<br />
					anto-nimuggā-posīni tāni||<br />
					yāva caggā||<br />
					yāva ca mūlā||<br />
					sītena vārinā abhisannāni,||<br />
					parisannāni,||<br />
					paripūrāni,||<br />
					paripphuṭāni||<br />
					nāssā kiñci sabbā-vataɱ||<br />
					uppalānaɱ vā padumānaɱ vā puṇḍarīkānaɱ vā||<br />
					sītena vārinā apphuṭaɱ assa.</p>

					<p class="f4">Evam eva kho āvuso bhikkhu imam eva kāyaɱ nippītikena sukhena||<br />
					abhisandeti||<br />
					parisandeti||<br />
					paripūreti||<br />
					parippharati||<br />
					nāssa kiñci sabbā-vato kāyassa nippītikena sukhena apphuṭaɱ hoti.</p>

					<p class="f4">61. Yampi māṇava bhikkhu pītiyā ca virāgā||<br />
					upekkhako ca viharati||<br />
					sato sampajāno||<br />
					sukhañ ca kāyena paṭisaɱvedeti||<br />
					yaɱ taɱ ariyā ācikkhanti:|| ||</p>

					<p class="f4">'Upekkhako satimā sukha-vihārī' ti||</p>

					<p class="f4">tatiyaɱ-jhānaɱ upasampajja viharati.|| ||</p>

					<p class="f4">So imam eva kāyaɱ nippītikena-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa nippītikena sukhena apphutaɱ hoti.|| ||</p>

					<p class="f4">Idam pi'ssa hoti samādhismiɱ.</p>

					<p class="ctr c">&#9632;</p>

					<p class="f4">62. Puna ca paraɱ māṇava bhikkhu||<br />
					sukhassa ca pahānā||<br />
					dukkhassa ca pahānā||<br />
					pubb'eva somanassa-domanassānaɱ attha-gamā||<br />
					adukkha-m-asukhaɱ||<br />
					upekkhā-sati-pārisuddhiɱ||<br />
					catutthaɱ-jhānaɱ upasampajja viharati.|| ||</p>

					<p class="f4">So imam eva kāyaɱ nippītikena-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa nippītikena sukhena apphutaɱ hoti.|| ||</p>

					<p class="f4"> puriso odātena vatthena sasīsaɱ pārupitvā nisinno assa,||<br />
					nāssa kiñci sabbā-vato kāyassa odātena vatthena apphuṭaɱ assa.|| ||</p>

					<p class="f4">Evam eva kho māṇava bhikkhu imam'eva kāyaɱ parisuddhena cetasā pariyodātena pharitvā nisinno hoti,||<br />
					nāssa kiñci sabbā-vato kāyassa parisuddhena cetasā pariyodātena apphuṭaɱ hoti.</p>

					<p class="f4">63. Yampi māṇava bhikkhu||<br />
					sukhassa ca pahānā||<br />
					dukkhassa ca pahānā||<br />
					pubb'eva somanassa-domanassānaɱ attha-gamā||<br />
					adukkha-m-asukhaɱ||<br />
					upekkhā-sati-pārisuddhiɱ||<br />
					catutthaɱ-jhānaɱ upasampajja viharati.|| ||</p>

					<p class="f4">So imam eva kāyaɱ nippītikena-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa nippītikena sukhena apphutaɱ hoti.|| ||</p>

					<p class="f4">Idam pi'ssa hoti samādhismiɱ.|| ||</p>

					<p class="ctr c">&#9632;</p>

					<p class="f4">Ayaɱ kho so māṇava ariyo samādhi-k-khandho yassa so Bhagavā vaṇṇa-vādī ahosi, yattha ca imaɱ janataɱ samādapesi nivesesi pati-ṭ-ṭhāpesi.|| ||</p>

					<p class="f4">Atthi cevettha uttariɱ karaṇīyanti.</p>

					<p class="f4">64. "Acchariyaɱ bho Ānanda.|| ||</p>

					<p class="f4">So c'āyaɱ bho Ānanda ariyo samādhi-k-khandho paripuṇeṇā no aparipuṇṇo.|| ||</p>

					<p class="f4">Evaɱ paripuṇṇañc'āhaɱ bho Ānanda ariyaɱ samādhi-k-khandhaɱ ito bahiddhā aññesu samaṇa-brāhmaṇesu na samanupassāmi.|| ||</p>

					<p class="f4">Evaɱ paripuṇṇañ ca bho Ānanda ariyaɱ samādhi-k-khandhaɱ ito bahiddhā aññe samaṇa-brāhmaṇā attani samanupasseyyuɱ, te tāvataken'eva atta-manā assu alamettā-vatā, katamettā-vatā, anuppatto no sāmaññattho, n'atthi no kiñci uttariɱ karaṇīyanti.</p>

					<p class="f4">65. Atha ca pana bhavaɱ Ānando evam āha: atthi cevettha uttariɱ karaṇiyanti.|| ||</p>

					<p class="f4">Katamo pana so bho Ānanda ariyo pañña-k-khandho,||<br />
					yassa so bhavaɱ Gotamo vaṇṇa-vādī ahosi yattha ca imaɱ janataɱ samādapesi nivesesi patiṭṭhāpesī" ti?</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4">66. "Puna ca paraɱ māṇava bhikkhu so evaɱ samāhite citte parisuddhe pariyodāte an-aṅgaṇe vigatupakkilese mudu-bhūte kammaniye ṭhite ānejjappatte||<br />
					ñāṇa-dassanāya cittaɱ abhinīharati abhininnāmeti.|| ||</p>

					<p class="f4">So evaɱ pajānāti:|| ||</p>

					<p class="f4">"Ayaɱ kho me kāyo||<br />
					rūpī||<br />
					cātum-mahā-bhūtiko||<br />
					mātā-pettika-sambhavo||<br />
					odana-kummāsūpacayo||<br />
					anicc-ucchādana-parimaddana-bhedana-viddhaɱsana-dhammo.|| ||</p>

					<p class="f4">Idaɱ ca pana me viññāṇaɱ||<br />
					ettha sitaɱ||<br />
					ettha paṭibaddhan" ti.|| ||</p>

					<p class="f4">67. Seyyathā pi māṇava maṇi veḷūriyo subho jātimā aṭṭhaɱso suparikamma-kato,||<br />
					accho vi-p-pasanno anāvilo sabbākāra-sampanno,||<br />
					tatra suttaɱ āvutaɱ nīlaɱ vā pītaɱ vā lohitaɱ vā odātaɱ vā paṇḍu-suttaɱ vā.|| ||</p>

					<p class="f4">Tam eva cakkhumā puriso hatthe karitvā pacc'avekkheyya:|| ||</p>

					<p class="f4">"Ayaɱ kho maṇi veḷūriyo subho jātimā aṭṭhaɱso suparikamma-kato,||<br />
					accho vi-p-pasanno anāvilo sabbākāra-sampanno,||<br />
					tatr'idaɱ suttaɱ āvutaɱ nīlaɱ vā,||<br />
					pītaɱ vā,||<br />
					lohitaɱ vā,||<br />
					odātaɱ vā,||<br />
					paṇḍu-suttaɱ vā" ti.|| ||</p>

					<p class="f4">Evam eva kho māṇava bhikkhu||<br />
					evaɱ samāhite citte parisuddhe pariyodāte an-aṅgaṇe vigat'ūpakkilese mudu-bhūte <a id="pg209"><span class="f2 g"><b>[209]</b></span></a> kammaniye ṭhite ānejjappatte ñāṇa-dassanāya cittaɱ abhinīharati abhininnāmeti.|| ||</p>

					<p class="f4">So evaɱ pajānāti:|| ||</p>

					<p class="f4">"Ayaɱ kho me kāyo||<br />
					rūpī||<br />
					cātum-mahā-bhūtiko||<br />
					mātā-pettika-sambhavo||<br />
					odana-kummāsūpacayo||<br />
					anicc-ucchādana-parimaddana-bhedana-viddhaɱsana-dhammo.|| ||</p>

					<p class="f4">Idaɱ ca pana me viññāṇaɱ ettha sitaɱ ettha paṭibaddhan" ti.|| ||</p>

					<p class="f4">Idaɱ pi'ssa hoti paññāya.</p>

					<p class="ctr c">&#9632;</p>

					<p class="f4">69. So evaɱ samāhite citte parisuddhe pariyodāte an-aṅgaṇe vigat'ūpakkilese mudubhūte kammaniye ṭhite ānejjappatte mano-mayaɱ kāyaɱ abhinimminanāya1 cittaɱ abhinīharati abhininnāmeti.|| ||</p>

					<p class="f4">So imamhā kāyā aññaɱ kāyaɱ abhinimmināti rūpiɱ mano-mayaɱ sabbaṅga-paccaṅgiɱ ahīnindriyaɱ.</p>

					<p class="f4">70. Seyyathā pi māṇava puriso muñjamhā isikaɱ pabbāheyya.|| ||</p>

					<p class="f4">Tassa evam assa:|| ||</p>

					<p class="f4">"Ayaɱ muñjo||<br />
					ayaɱ isikā,||<br />
					añño muñjo||<br />
					aññā isikā,||<br />
					muñjamhā tv'eva isikā pavāḷhā" ti.|| ||</p>

					<p class="f4">Seyyathā pi vā pana māṇava puriso asi kosiyā pavāheyya.|| ||</p>

					<p class="f4">Tassa evam assa:|| ||</p>

					<p class="f4">"Ayaɱ asi||<br />
					ayaɱ kosi,||<br />
					añño asi||<br />
					aññā kosi,||<br />
					kosiyā tv'eva asi pabbāḷho" ti.|| ||</p>

					<p class="f4">Seyyathā pi vā pana mahā-rāja puriso ahiɱ karaṇḍā uddhareyya.|| ||</p>

					<p class="f4">Tassa evam assa:|| ||</p>

					<p class="f4">"Ayaɱ ahi||<br />
					ayaɱ karaṇḍo,||<br />
					añño ahi||<br />
					añño karaṇḍo,||<br />
					karaṇḍā tv'eva ahi ubbhato" ti.|| ||</p>

					<p class="f4">Evam eva kho mahā-rāja bhikkhu evaɱ samāhite citte parisuddhe pariyodāte an-aṅgaṇe vigat'ūpakkilese mudrabhūte kammaniye ṭhite ānejjappatte mano-mayaɱ kāyaɱ abhinimminanāya cittaɱ abhinīharati abhininnāmeti.|| ||</p>

					<p class="f4">So imamhā kāyā||<br />
					aññaɱ kāyaɱ||<br />
					abhinimmināti rūpiɱ mano-mayaɱ sabbaṅga-paccaṅgiɱ ahīnindriyaɱ.|| ||</p>

					<p class="f4">71. Yampi māṇava bhikkhu evaɱ samāhite citte parisuddhe pariyodāte an-aṅgaṇe vigat'ūpakkilese mudubhūte kammaniye ṭhite ānejjappatte mano-mayaɱ kāyaɱ abhinimminanāya1 cittaɱ abhinīharati abhininnāmeti.|| ||</p>

					<p class="f4">So imamhā kāyā aññaɱ kāyaɱ abhinimmināti rūpiɱ mano-mayaɱ sabbaṅgapaccaṅgiɱ abhinindriyaɱ.|| ||</p>

					<p class="f4">Idam pi'ssa hoti paññāya.</p>

					<p class="ctr c">&#9632;</p>

					<p class="f4">72. So evaɱ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte iddhi-vidhāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ iddhi-vidhaɱ pacc'anubhoti:|| ||</p>

					<p class="f4">Eko pi hutvā bahudhā hoti,||<br />
					bahudhā pi hutvā eko hoti,||<br />
					āvībhāvaɱ tiro-bhāvaɱ,||<br />
					tiro-kuḍḍaɱ,||<br />
					tiro-pākāraɱ,||<br />
					tiro-pabbataɱ asajja-māno gacchati,||<br />
					seyyathā pi ākāse,||<br />
					paṭhaviyā pi ummujja-nimujjaɱ karoti,||<br />
					seyyathā pi udake,||<br />
					udake pi abhijja-māne gacchati,||<br />
					seyyathā pi paṭhaviyaɱ,||<br />
					ākāse pi pallaṅkena kamati,||<br />
					seyyathā pi pakkhi sakuṇo.|| ||</p>

					<p class="f4">Ime pi candima-suriye evaɱ mahiddhike,||<br />
					evaɱ mah-ā-nubhāve pāṇinā parāma-sati parimajjati,||<br />
					yāva brahma-lokā pi kāyena va saɱvatteti.|| ||</p>

					<p class="f4">73. Seyyathā pi māṇava dakkho kumbha-kāro vā||<br />
					kumbha-kārantevāsī vā||<br />
					suparikamma-katāya mattikāya||<br />
					yaɱ yad eva bhājana-vikatiɱ ākankheyya||<br />
					taɱ tad eva kareyya abhinipphādeyya.</p>

					<p class="f4">74. Seyyathā pi vā pana māṇava dakkho danta-kāro vā||<br />
					danta-kārantevāsī vā||<br />
					suparikamma-katasmiɱ dantasmiɱ||<br />
					yaɱ yad eva danta-vikatiɱ ākankheyya||<br />
					taɱ tad eva kareyya abhinipphādeyya.</p>

					<p class="f4">75. Seyyathā pi vā pana māṇava dakkho suvaṇṇa-kāro vā||<br />
					suvaṇṇa-kārantevāsī vā||<br />
					supari-kamma-katasmiɱ suvaṇṇasmiɱ||<br />
					yaɱ yad eva suvaṇṇa-vikatiɱ ākankheyya||<br />
					taɱ tad eva kareyya abhinipphādeyya.</p>

					<p class="f4">76. Evaɱ eva kho māṇava||<br />
					bhikkhu evaɱ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte iddhi-vidhāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ iddhi-vidhaɱ pacc'anubhoti:|| ||</p>

					<p class="f4">Eko pi hutvā bahudhā hoti||<br />
					bahudhā pi hutvā eko hoti.|| ||</p>

					<p class="f4">Āvī-bhāvaɱ||<br />
					tiro-bhāvaɱ||<br />
					tiro-kuḍḍaɱ||<br />
					tiro-pākāraɱ||<br />
					tiro-pabbataɱ||<br />
					asajja-māno gacchati seyyathā pi ākāse.|| ||</p>

					<p class="f4">Paṭhaviyā pi ummujja-nimujjaɱ karoti||<br />
					seyyathā pi udake.|| ||</p>

					<p class="f4">Udake pi abhijja-māne gacchati||<br />
					seyyathā pi paṭhaviyaɱ.|| ||</p>

					<p class="f4">Ākāse pi pallaṅkena kamati,||<br />
					seyyathā pi pakkhi sakuṇo.|| ||</p>

					<p class="f4">Ime pi candima-suriye evaɱ mahiddhike||<br />
					evaɱ mah-ā-nubhāve||<br />
					pāṇinā parāma-sati parimajjati,||<br />
					yāva Brahmalokā pi kāyena va saɱvatteti.|| ||</p>

					<p class="f4">77. Yampi māṇava bhikkhu evaɱ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte iddhi-vidhāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ iddhi-vidhaɱ pacc'anubhoti:|| ||</p>

					<p class="f4">Eko pi hutvā bahudhā hoti||<br />
					bahudhā pi hutvā eko hoti.|| ||</p>

					<p class="f4">Āvī-bhāvaɱ||<br />
					tiro-bhāvaɱ||<br />
					tiro-kuḍḍaɱ||<br />
					tiro-pākāraɱ||<br />
					tiro-pabbataɱ||<br />
					asajja-māno gacchati seyyathā pi ākāse.|| ||</p>

					<p class="f4">Paṭhaviyā pi ummujja-nimujjaɱ karoti||<br />
					seyyathā pi udake.|| ||</p>

					<p class="f4">Udake pi abhijja-māne gacchati||<br />
					seyyathā pi paṭhaviyaɱ.|| ||</p>

					<p class="f4">Ākāse pi pallaṅkena kamati,||<br />
					seyyathā pi pakkhi sakuṇo.|| ||</p>

					<p class="f4">Ime pi candima-suriye evaɱ mahiddhike||<br />
					evaɱ mah-ā-nubhāve||<br />
					pāṇinā parāma-sati parimajjati,||<br />
					yāva Brahmalokā pi kāyena va saɱvatteti.|| ||</p>

					<p class="f4">Idam pi'ssa hoti paññāya.</p>

					<p class="ctr c">&#9632;</p>

					<p class="f4">78. So evaɱ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte dibbāya sota-dhātuyā cittaɱ abhinīharati abhininnāmeti.|| ||</p>

					<p class="f4">So dibbāya sota-dhātuyā visuddhāya atikkanta-mānusi-kāya ubho sadde suṇāti,||<br />
					dibbe ca mānuse ca,||<br />
					ye dūre santike ca.</p>

					<p class="f4">79. Seyyathā pi māṇava puriso addhāna-Magga-paṭipanno so suṇeyya bheri-saddam pi||<br />
					mudiṅga-saddam pi||<br />
					saṅkha-paṇava-deṇḍima-saddam pi.|| ||</p>

					<p class="f4">Tassa evam assa:|| ||</p>

					<p class="f4">Bheri-saddo iti pi,||<br />
					mudiṅga-saddo iti pi,||<br />
					saṅkha-paṇava-deṇḍima-saddo iti pi.|| ||</p>

					<p class="f4">Evam eva kho māṇava bhikkhu evaɱ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte dibbāya sota-dhātuyā cittaɱ abhinīharati abhininnāmeti.|| ||</p>

					<p class="f4">So dibbāya sota-dhātuyā visuddhāya atikkanta-mānusi-kāya ubho sadde suṇāti,||<br />
					dibbe ca mānuse ca ye dūre santike ca.</p>

					<p class="f4">80. Evaɱ samāhite citte parisuddhe pariyodāte an-aṅgaṇe vigatupakkilese mudubhūte kammaniye ṭhite ānejjappatte dibbāya sota-dhātuyā vittaɱ abhinīharati abhininnāmeti.|| ||</p>

					<p class="f4">So dibbāya sota-dhātuyā visuddhāya atikkanta-mānusi-kāya ubho sadde suṇāti,||<br />
					dibbe ca mānuse ca||<br />
					ye dūre santike ca.</p>

					<p class="f4">Idam pi'ssa hoti paññāya.</p>

					<p class="ctr c">&#9632;</p>

					<p class="f4">81. So evaɱ samāhite citte parisuddhe pariyodāte an-aṅgaṇe vigat'ūpakkilese mudubhūte kammaniye ṭhite ānejjappatte ceto-pariyañāṇāya cittaɱ abhinīharati abhininnāmeti.|| ||</p>

					<p class="f4">So para-sattāṇaɱ para-puggalānaɱ cetasā ceto paricca pajānāti:|| ||</p>

					<p class="f4">Sa-rāgaɱ vā cittaɱ 'sa-rāgaɱ cittan' ti pajānāti,||<br />
					Vīta-rāgaɱ vā cittaɱ 'vīta-rāgaɱ cittan' ti pajānāti,||<br />
					<a id="pg80"><span class="f2 g"><b>[80]</b></span></a> sa-dosaɱ vā cittaɱ 'sa-dosaɱ cittatan' ti pajānāti,||<br />
					Vīta-dosaɱ vā cittaɱ 'vīta-dosaɱ cittan' ti pajānāti,||<br />
					Sa-mohaɱ vā cittaɱ 'sa-mohaɱ cittan' ti pajānāti,||<br />
					Vīta-mohaɱ vā cittaɱ 'vīta-mohaɱ cittan' ti pajānāti,||<br />
					Saṅkhittaɱ vā cittaɱ 'saṅkhittaɱ cittan' ti pajānāti,||<br />
					Vikkhittaɱ vā cittaɱ 'vikkhittaɱ cittan' ti pajānāti,||<br />
					Mahaggataɱ vā cittaɱ 'mahaggataɱ cittan' ti pajānāti,||<br />
					Amahaggataɱ vā cittaɱ 'amahaggataɱ cittan' ti pajānāti,||<br />
					Sa-uttaraɱ vā cittaɱ 'sa-uttaraɱ cittan' ti pajānāti,||<br />
					Anuttaraɱ vā cittaɱ 'anuttaraɱ cittan' ti pajānāti,||<br />
					Samāhitaɱ vā cittaɱ 'samāhitaɱ cittan' ti pajānāti,||<br />
					Asamāhitaɱ vā cittaɱ 'asamāhitaɱ cittan' ti pajānāti,||<br />
					Vimuttaɱ vā cittaɱ 'vimuttaɱ cittan' ti pajānāti,||<br />
					Avimuttaɱ vā cittaɱ 'avimuttaɱ cittan' ti pajānāti.|| ||</p>

					<p class="f4">82. Seyyathā pi māṇava itthi vā,||<br />
					puriso vā,||<br />
					daharo vā,||<br />
					yuvā maṇḍan-jātiko ādāse vā,||<br />
					parisuddhe pariyodāte acche vā,||<br />
					udaka-patte sakaɱ mukha-nimittaɱ pacc'avekkha-māno sakaṇikaɱ vā sakaṇikan ti jāneyya,||<br />
					akaṇikaɱ vā akaṇikanti jāneyya-</p>

					<p class="f4">Evam eva kho māṇava bhikkhu evaɱ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte ceto-pariya-ñāṇāya cittaɱ abhinīharati abhininnāmeti.</p>

					<p class="f4">So para-sattāṇaɱ para-puggalānaɱ cetasā ceto paricca pajānāti:|| ||</p>

					<p class="f4">Sa-rāgaɱ vā cittaɱ 'sa-rāgaɱ cittan' ti pajānāti,||<br />
					Vīta-rāgaɱ vā cittaɱ 'vīta-rāgaɱ cittan' ti pajānāti,||<br />
					sa-dosaɱ vā cittaɱ 'sa-dosaɱ cittatan' ti pajānāti,||<br />
					Vīta-dosaɱ vā cittaɱ 'vīta-dosaɱ cittan' ti pajānāti,||<br />
					Sa-mohaɱ vā cittaɱ 'sa-mohaɱ cittan' ti pajānāti,||<br />
					Vīta-mohaɱ vā cittaɱ 'vīta-mohaɱ cittan' ti pajānāti,||<br />
					Saṅkhittaɱ vā cittaɱ 'saṅkhittaɱ cittan' ti pajānāti,||<br />
					Vikkhittaɱ vā cittaɱ 'vikkhittaɱ cittan' ti pajānāti,||<br />
					Mahaggataɱ vā cittaɱ 'mahaggataɱ cittan' ti pajānāti,||<br />
					Amahaggataɱ vā cittaɱ 'amahaggataɱ cittan' ti pajānāti,||<br />
					Sa-uttaraɱ vā cittaɱ 'sa-uttaraɱ cittan' ti pajānāti,||<br />
					Anuttaraɱ vā cittaɱ 'anuttaraɱ cittan' ti pajānāti,||<br />
					Samāhitaɱ vā cittaɱ 'samāhitaɱ cittan' ti pajānāti,||<br />
					Asamāhitaɱ vā cittaɱ 'asamāhitaɱ cittan' ti pajānāti,||<br />
					Vimuttaɱ vā cittaɱ 'vimuttaɱ cittan' ti pajānāti,||<br />
					Avimuttaɱ vā cittaɱ 'avimuttaɱ cittan' ti pajānāti.|| ||</p>

					<p class="f4">83. Yampi māṇava bhikkhu evaɱ samāhite citte parisuddhe pariyodāte an-aṅgaṇe vigat'ūpakkilese mudubhūte kammaniye ṭhite ānejjappatte ceto-pariyañāṇāya cittaɱ abhinīharati abhininnāmeti.|| ||</p>

					<p class="f4">So para-sattāṇaɱ para-puggalānaɱ cetasā ceto paricca pajānāti:|| ||</p>

					<p class="f4">Sa-rāgaɱ vā cittaɱ 'sa-rāgaɱ cittan' ti pajānāti,||<br />
					Vīta-rāgaɱ vā cittaɱ 'vīta-rāgaɱ cittan' ti pajānāti,||<br />
					sa-dosaɱ vā cittaɱ 'sa-dosaɱ cittatan' ti pajānāti,||<br />
					Vīta-dosaɱ vā cittaɱ 'vīta-dosaɱ cittan' ti pajānāti,||<br />
					Sa-mohaɱ vā cittaɱ 'sa-mohaɱ cittan' ti pajānāti,||<br />
					Vīta-mohaɱ vā cittaɱ 'vīta-mohaɱ cittan' ti pajānāti,||<br />
					Saṅkhittaɱ vā cittaɱ 'saṅkhittaɱ cittan' ti pajānāti,||<br />
					Vikkhittaɱ vā cittaɱ 'vikkhittaɱ cittan' ti pajānāti,||<br />
					Mahaggataɱ vā cittaɱ 'mahaggataɱ cittan' ti pajānāti,||<br />
					Amahaggataɱ vā cittaɱ 'amahaggataɱ cittan' ti pajānāti,||<br />
					Sa-uttaraɱ vā cittaɱ 'sa-uttaraɱ cittan' ti pajānāti,||<br />
					Anuttaraɱ vā cittaɱ 'anuttaraɱ cittan' ti pajānāti,||<br />
					Samāhitaɱ vā cittaɱ 'samāhitaɱ cittan' ti pajānāti,||<br />
					Asamāhitaɱ vā cittaɱ 'asamāhitaɱ cittan' ti pajānāti,||<br />
					Vimuttaɱ vā cittaɱ 'vimuttaɱ cittan' ti pajānāti,||<br />
					Avimuttaɱ vā cittaɱ 'avimuttaɱ cittan' ti pajānāti.|| ||</p>

					<p class="f4">Idam pi'ssa hoti paññāya.</p>

					<p class="ctr c">&#9632;</p>

					<p class="f4">84. So evaɱ samāhite citte parisuddhe pariyodāte an-aṅgaṇe vigatupakkilese mudubhūte kammaniye ṭhite ānejjappatte pubbe-nivāsānu-s-sati-ñāṇāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ pubbe-nivāsaɱ anussarati seyyath'īdaɱ:|| ||</p>

					<p class="f4">Ekam pi jātiɱ,||<br />
					dve pi jātiyo,||<br />
					tisso pi jātiyo,||<br />
					catasso pi jātiyo,||<br />
					pañca pi jātiyo,||<br />
					dasa pi jātiyo,||<br />
					vīsam pi jātiyo,||<br />
					tīsaɱm pi jātiyo,||<br />
					cattārīsam pi jātiyo,||<br />
					paññāsam pi jātiyo,||<br />
					jāti-satam pi,||<br />
					jāti-sahassam pi,||<br />
					jāti-sata-sahassam pi,||<br />
					aneke pi,||<br />
					saɱvaṭṭa-kappe aneke pi,||<br />
					vivaṭṭa-kappe aneke pi,||<br />
					saɱvaṭṭa-vivaṭṭa-kappe.|| ||</p>

					<p class="f4">Amutrāsiɱ evaɱ-nāmo,||<br />
					evaɱ-gotto,||<br />
					evaɱ-vaṇṇo,||<br />
					evam-āhāro,||<br />
					evaɱ sukha-dukkha-paṭisaɱvedī,||<br />
					evam-āyu-pariyanto.|| ||</p>

					<p class="f4">So tato cuto amutra upapādiɱ.|| ||</p>

					<p class="f4">Tatrāpāsiɱ evaɱ-nāmo,||<br />
					evaɱ-gotto,||<br />
					evaɱ-vaṇṇo,||<br />
					evam-āhāro,||<br />
					evaɱ-sukha-dukkha-paṭisaɱvedī,||<br />
					evam-āyu-pariyanto.|| ||</p>

					<p class="f4">So tato cuto idh'ūpapanno" ti.|| ||</p>

					<p class="f4">Iti sākāraɱ sa-uddesaɱ aneka-vihitaɱ pubbe-nivāsaɱ anussarati.|| ||</p>

					<p class="f4">85. Seyyathā pi māṇava puriso sakamhā gāmā aññaɱ gāmaɱ gaccheyya,||<br />
					tamhā pi gāmā aññaɱ gāmaɱ gaccheyya,||<br />
					tamhā pi gāmā sakaɱ yeva gāmaɱ paccāgaccheyya.|| ||</p>

					<p class="f4">Tassa evam assa:|| ||</p>

					<p class="f4">Ahaɱ kho sakamhā gāmā amuɱ gāmaɱ agacchiɱ,||<br />
					tatra evaɱ aṭṭhāsiɱ,||<br />
					evaɱ nisīdiɱ,||<br />
					evaɱ abhāsiɱ,||<br />
					evaɱ tuṇhī ahosi.|| ||</p>

					<p class="f4">So'mpi tamhā gāmā sakaɱ yeva gāmaɱ paccāgato'ti.|| ||</p>

					<p class="f4">Evam eva kho māṇava bhikkhu evaɱ samāhite citte parisuddhe parāyodāte an-aṅgaṇe vigat'ūpakkilese mudubhūte kammaniye ṭhite ānejjappatte pubbe-nivāsānu-s-sati-ñāṇāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ pubbe-nivāsaɱ anussarati seyyath'īdaɱ:|| ||</p>

					<p class="f4">Ekam pi jātiɱ,||<br />
					dve pi jātiyo,||<br />
					tisso pi jātiyo,||<br />
					catasso pi jātiyo,||<br />
					pañca pi jātiyo,||<br />
					dasa pi jātiyo,||<br />
					vīsam pi jātiyo,||<br />
					tīsaɱm pi jātiyo,||<br />
					cattārīsam pi jātiyo,||<br />
					paññāsam pi jātiyo,||<br />
					jāti-satam pi,||<br />
					jāti-sahassam pi,||<br />
					jāti-sata-sahassam pi,||<br />
					aneke pi,||<br />
					saɱvaṭṭa-kappe aneke pi,||<br />
					vivaṭṭa-kappe aneke pi,||<br />
					saɱvaṭṭa-vivaṭṭa-kappe.|| ||</p>

					<p class="f4">Amutrāsiɱ evaɱ-nāmo,||<br />
					evaɱ-gotto,||<br />
					evaɱ-vaṇṇo,||<br />
					evam-āhāro,||<br />
					evaɱ sukha-dukkha-paṭisaɱvedī,||<br />
					evam-āyu-pariyanto.|| ||</p>

					<p class="f4">So tato cuto amutra upapādiɱ.|| ||</p>

					<p class="f4">Tatrāpāsiɱ evaɱ-nāmo,||<br />
					evaɱ-gotto,||<br />
					evaɱ-vaṇṇo,||<br />
					evam-āhāro,||<br />
					evaɱ-sukha-dukkha-paṭisaɱvedī,||<br />
					evam-āyu-pariyanto.|| ||</p>

					<p class="f4">So tato cuto idh'ūpapanno ti,||<br />
					iti sākāraɱ sa-uddesaɱ aneka-vihitaɱ pubbe-nivāsaɱ anussarati.</p>

					<p class="f4">86. Yampi māṇava bhikkhu evaɱ samāhite citte parisuddhe parāyodāte an-aṅgaṇe vigat'ūpakkilese mudubhūte kammaniye ṭhite ānejjappatte pubbe-nivāsānu-s-sati-ñāṇāya cittaɱ abhinīharati abhininnāmeti.|| ||</p>

					<p class="f4">So aneka-vihitaɱ pubbe-nivāsaɱ anussarati seyyath'īdaɱ:|| ||</p>

					<p class="f4">Ekam pi jātiɱ,||<br />
					dve pi jātiyo,||<br />
					tisso pi jātiyo,||<br />
					catasso pi jātiyo,||<br />
					pañca pi jātiyo,||<br />
					dasa pi jātiyo,||<br />
					vīsam pi jātiyo,||<br />
					tīsaɱm pi jātiyo,||<br />
					cattārīsam pi jātiyo,||<br />
					paññāsam pi jātiyo,||<br />
					jāti-satam pi,||<br />
					jāti-sahassam pi,||<br />
					jāti-sata-sahassam pi,||<br />
					aneke pi,||<br />
					saɱvaṭṭa-kappe aneke pi,||<br />
					vivaṭṭa-kappe aneke pi,||<br />
					saɱvaṭṭa-vivaṭṭa-kappe.|| ||</p>

					<p class="f4">Amutrāsiɱ evaɱ-nāmo,||<br />
					evaɱ-gotto,||<br />
					evaɱ-vaṇṇo,||<br />
					evam-āhāro,||<br />
					evaɱ sukha-dukkha-paṭisaɱvedī,||<br />
					evam-āyu-pariyanto.|| ||</p>

					<p class="f4">So tato cuto amutra upapādiɱ.|| ||</p>

					<p class="f4">Tatrāpāsiɱ evaɱ-nāmo,||<br />
					evaɱ-gotto,||<br />
					evaɱ-vaṇṇo,||<br />
					evam-āhāro,||<br />
					evaɱ-sukha-dukkha-paṭisaɱvedī,||<br />
					evam-āyu-pariyanto.|| ||</p>

					<p class="f4">So tato cuto idh'ūpapanno ti,||<br />
					iti sākāraɱ sa-uddesaɱ aneka-vihitaɱ pubbe-nivāsaɱ anussarati.|| ||</p>

					<p class="f4">Idam pi'ssa hoti paññāya.</p>

					<p class="ctr c">&#9632;</p>

					<p class="f4">87. So evaɱ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte sattāṇaɱ cut'ūpapāta-ñāṇāya cittaɱ abhinīharati abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kamm'ūpage satte pajānāti:|| ||</p>

					<p class="f4">Ime vata bhonto sattā kāya-du-c-caritena samannāgatā||<br />
					vacī-du-c-caritena samannāgatā||<br />
					mano-du-c-caritena samannāgatā||<br />
					ariyānaɱ upavādakā micchā-diṭṭhikā||<br />
					micchā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā apāyaɱ duggatiɱ vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā||<br />
					vacī-sucaritena samannāgatā||<br />
					mano-sucaritena samannāgatā||<br />
					ariyānaɱ anupavādakā sammā-diṭṭhikā sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā sugatiɱ saggaɱ lokaɱ upapannā' ti.|| ||</p>

					<p class="f4">Iti dibbena cakkhunā visuddhena atikkanta-mānusakena satte passati cavamāne upapajjamāne,||<br />
					hīne paṇite suvaṇṇe dubbaṇṇe sugate duggate yathā-kamm'ūpage satte pajānāti.</p>

					<p class="f4">88. Seyyathā pi māṇava majjhe siɱghāṭake pāsādo.|| ||</p>

					<p class="f4">Tattha cakkhumā puriso ṭhito passeyya manusse gehaɱ pavisante pi||<br />
					rathiyā vīthiɱ sañcarante pi||<br />
					majjhe siɱghāṭake nisinne pi.|| ||</p>

					<p class="f4">Tassa evam assa:|| ||</p>

					<p class="f4">'Ete manussā gehaɱ pavisanti,||<br />
					ete ni-k-khamanti,||<br />
					ete rathiyā vīthiɱ sañcarante,||<br />
					ete majjhe siɱghāṭake nisinnā' ti.</p>

					<p class="f4">89. Evam eva kho māṇava bhikkhu evaɱ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte sattāṇaɱ cut'ūpapāta-ñāṇāya cittaɱ abhinīharati abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusakena satte passati cavamāne upapajjamāne,||<br />
					hīne paṇite suvaṇṇe dubbaṇṇe sugate duggate yathā-kamm'ūpage satte pajānāti:|| ||</p>

					<p class="f4">Ime vata bhonto sattā kāya-du-c-caritena samannāgatā,||<br />
					vacī-du-c-caritena samannāgatā,||<br />
					mano-du-c-caritena samannāgatā,||<br />
					ariyānaɱ upavādakā micchā-diṭṭhikā micchā-diṭṭhi-kamma-samā-dānā.|| ||</p>

					<p class="f4">Te kāyassa bhedā param maraṇā apāyaɱ duggatiɱ vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā,||<br />
					vacī-sucaritena samannāgatā,||<br />
					mano-sucaritena samannāgatā,||<br />
					ariyānaɱ anupavādakā sammā-diṭṭhikā sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā apāyaɱ duggatiɱ vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā vacī-sucaritena samannāgatā mano-sucaritena samannāgatā ariyānaɱ anupavādakā sammā-diṭṭhikā sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā sugatiɱ saggaɱ lokaɱ upapannā' ti.|| ||</p>

					<p class="f4">Iti dibbena cakkhunā visuddhena atikkanta-mānusakena satte passati cavamāne upapajjamāne hīne paṇite suvaṇṇe dubbaṇṇe sugate duggate yathā-kamm'ūpage satte pajānāti.</p>

					<p class="f4">90. Yampi māṇava bhikkhu evaɱ samāhite citte parisuddhe pariyodāte an-aṅgaṇe vigatupakkilese mudubhūte kammaniye ṭhite ānejjappatte sattāṇaɱ cut'ūpapātañāṇāya cittaɱ abhinīharati abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusakena satte passati cavamāne upapajjamāne,||<br />
					hīne paṇite suvaṇṇe dubbaṇṇe sugate duggate yathā-kamm'ūpage satte pajānāti:|| ||</p>

					<p class="f4">Ime vata bhonto sattā kāya-du-c-caritena samannāgatā,||<br />
					vacī-du-c-caritena samannāgatā,||<br />
					mano-du-c-caritena samannāgatā,||<br />
					ariyānaɱ upavādakā micchā-diṭṭhikā micchā-diṭṭhi-kamma-samā-dānā.|| ||</p>

					<p class="f4">Te kāyassa bhedā param maraṇā apāyaɱ duggatiɱ vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā,||<br />
					vacī-sucaritena samannāgatā,||<br />
					mano-sucaritena samannāgatā,||<br />
					ariyānaɱ anupavādakā sammā-diṭṭhikā sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā apāyaɱ duggatiɱ vinipātaɱ Nirayaɱ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā vacī-sucaritena samannāgatā mano-sucaritena samannāgatā ariyānaɱ anupavādakā sammā-diṭṭhikā sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā sugatiɱ saggaɱ lokaɱ upapannā' ti.|| ||</p>

					<p class="f4">Iti dibbena cakkhunā visuddhena atikkanta-mānusakena satte passati cavamāne upapajjamāne hīne paṇite suvaṇṇe dubbaṇṇe sugate duggate yathā-kamm'ūpage satte pajānāti.|| ||</p>

					<p class="f4">Idam pi'ssa hoti paññāya.</p>

					<p class="ctr c">&#9632;</p>

					<p class="f4">92. So evaɱ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte āsavānaɱ khaya-ñāṇāya cittaɱ abhinīharati abhininnāmeti.|| ||</p>

					<p class="f4">So idaɱ dukkhan ti yathā-bhūtaɱ pajānāti.|| ||</p>

					<p class="f4">'Ayaɱ dukkha-samudayo' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-nirodho' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-nirodha-gāminī-paṭipadā' ti yathā-bhūtaɱ pajānāti.|| ||</p>

					<p class="f4">'Ime āsavā' ti yathā-bhūtaɱ pajānāti.|| ||</p>

					<p class="f4">'Ayaɱ āsava-samudayo' ti yathā-bhūtaɱ pajānāti.|| ||</p>

					<p class="f4">'Ayaɱ āsava-nirodho' ti yathā-bhūtaɱ pajānāti.|| ||</p>

					<p class="f4">'Ayaɱ āsava-nirodha-gāminī-paṭipadā' ti yathā-bhūtaɱ pajānāti.|| ||</p>

					<p class="f4">Tassa evaɱ jānato,||<br />
					evaɱ passato,||<br />
					kām'āsavā pi cittaɱ vimuccati,||<br />
					bhav'āsavā pi cittaɱ vimuccati,||<br />
					avijj'āsavā pi cittaɱ vimuccati.|| ||</p>

					<p class="f4">Vimuttasmiɱ vimuttam,||<br />
					iti ñāṇaɱ hoti.|| ||</p>

					<p class="f4">'Khīṇā jāti,||<br />
					vusitaɱ Brahma-cariyaɱ,||<br />
					kataɱ karaṇiyaɱ,||<br />
					nāparaɱ,||<br />
					itthattāyā' ti pajānāti.</p>

					<p class="f4">Seyyathā pi mahā-rāja pabbata-saṅkhepe udaka-rahado accho vi-p-pasanno anāvilo.|| ||</p>

					<p class="f4">Tattha cakkhumā puriso tīre ṭhito passeyya sippi-sambūkam pi,||<br />
					sakkhara-kaṭhalam pi,||<br />
					maccha-gumbam pi,||<br />
					carantam pi,||<br />
					tiṭṭhantam pi.|| ||</p>

					<p class="f4">Tassa evam assa:|| ||</p>

					<p class="f4">'Ayaɱ kho udaka-rahado accho vi-p-pasanno anāvilo.|| ||</p>

					<p class="f4">Tatr'ime sippi-sambūkā pi||<br />
					sakkhara-kaṭhalā pi||<br />
					maccha-gumbā pi||<br />
					caranti pi||<br />
					tiṭṭhanti pī' ti.</p>

					<p class="f4">Evam eva kho māṇava bhikkhu evaɱ samāhite citte parisuddhe pariyodāte an-aṅgaṇe vigat'ūpakkilese mudubhūte kammaniye ṭhite ānejjappatte āsavānaɱ khayāñāṇāya cittaɱ abhinīharati abhininnāmeti.|| ||</p>

					<p class="f4">So 'Idaɱ dukkhan' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-samudayo' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-nirodho' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-nirodha-gāminī-paṭipadā' ti yathā-bhūtaɱ pajānāti.|| ||</p>

					<p class="f4">'Ime āsavā' ti yathā-bhūtaɱ pajānāti.|| ||</p>

					<p class="f4">'Ayaɱ āsava-samudayo' ti yathā-bhūtaɱ pajānāti.|| ||</p>

					<p class="f4">'Ayaɱ āsava-nirodho' ti yathā-bhūtaɱ pajānāti.|| ||</p>

					<p class="f4">'Ayaɱ āsava-nirodha-gāminī-paṭipadā' ti yathā-bhūtaɱ pajānāti.|| ||</p>

					<p class="f4">Tassa evaɱ jānato,||<br />
					evaɱ passato,||<br />
					kām'āsavā pi cittaɱ vimuccati,||<br />
					bhav'āsavā pi cittaɱ vimuccati,||<br />
					avijj'āsavā pi cittaɱ vimuccati.|| ||</p>

					<p class="f4">Vimuttasmiɱ vimuttam,||<br />
					iti ñāṇaɱ hoti.|| ||</p>

					<p class="f4">'Khīṇā jāti,||<br />
					vusitaɱ Brahma-cariyaɱ,||<br />
					kataɱ karaṇiyaɱ,||<br />
					nāparaɱ,||<br />
					itthattāyā' ti pajānāti.</p>

					<p class="f4">Yampi māṇava bhikkhu evaɱ samāhite citte parisuddhe pariyodāte an-aṅgaṇe vigat'ūpakkilese mudubhūte kammaniye ṭhite ānejjappatte āsavānaɱ khaya-ñāṇāya cittaɱ abhinīharati abhininnāmeti.|| ||</p>

					<p class="f4">So 'Idaɱ dukkhan' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-samudayo' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-nirodho' ti yathā-bhūtaɱ pajānāti.|| ||</p>

					<p class="f4">'Ayaɱ dukkha-nirodha-gāminī-paṭipadā' ti yathā-bhūtaɱ pajānāti.|| ||</p>

					<p class="f4">'Ime āsavā' ti yathā-bhūtaɱ pajānāti.|| ||</p>

					<p class="f4">'Ayaɱ āsava-samudayo' ti yathā-bhūtaɱ pajānāti.|| ||</p>

					<p class="f4">'Ayaɱ āsava-nirodho' ti yathā-bhūtaɱ pajānāti.|| ||</p>

					<p class="f4">'Ayaɱ āsava-nirodha-gāminī-paṭipadā' ti yathā-bhūtaɱ pajānāti.|| ||</p>

					<p class="f4">Tassa evaɱ jānato,||<br />
					evaɱ passato,||<br />
					kām'āsavā pi cittaɱ vimuccati,||<br />
					bhav'āsavā pi cittaɱ vimuccati,||<br />
					avijj'āsavā pi cittaɱ vimuccati.|| ||</p>

					<p class="f4">Vimuttasmiɱ vimuttam,||<br />
					iti ñāṇaɱ hoti.|| ||</p>

					<p class="f4">'Khīṇā jāti,||<br />
					vusitaɱ Brahma-cariyaɱ,||<br />
					kataɱ karaṇiyaɱ,||<br />
					nāparaɱ,||<br />
					itthattāyā' ti pajānāti.|| ||</p>

					<p class="f4">Idam pi'ssa hoti paññāya.</p>

					<p class="f4">93. Ayaɱ kho māṇava so ariyo paññā-k-khandho yassa so Bhagavā vaṇṇa-vādī ahosi, yattha ca imaɱ janataɱ samādapesi nivesesi pati-ṭ-ṭhāpesi.|| ||</p>

					<p class="f4">N'atthi cevettha uttariɱ karaṇīyan" ti.</p>

					<p class="f4">94. <a id="pg210"><span class="f2 g"><b>[210]</b></span></a> "Acchariyaɱ bho Ānanda,||<br />
					abbhutaɱ bho Ānanda,||<br />
					so c'āyaɱ bho Ānanda ariyo paññā-k-khandho paripuṇṇo.|| ||</p>

					<p class="f4">Evam paripuṇṇañc'āhaɱ bho Ānanda ariyaɱ paññā-k-khandhaɱ ito bahiddhā aññesu samaṇa-brāhmaṇesu na samanupassāmi.|| ||</p>

					<p class="f4">Natti c'ettha uttariɱ karaṇīyanti.|| ||</p>

					<p class="f4">Abhikkantaɱ bho Ānanda,||<br />
					abhikkantaɱ bho Ānanda,||<br />
					seyyathā pi bho Ānanda,||<br />
					nikkujjitaɱ vā ukkujjeyya,||<br />
					paṭi-c-channaɱ vā vivareyya,||<br />
					mūḷhassa vā Maggaɱ ācikkheyya,||<br />
					andha-kāre vā tela-pajjotaɱ dhāreyya cakkhu-manto rūpāni dakkhintīti,||<br />
					evam eva kho bhotā Ānandena aneka-pariyāyena dhammo pakāsito.|| ||</p>

					<p class="f4">Es'āhaɱ bho Ānanda,||<br />
					Bhagavantaɱ Gotamaɱ saraṇaɱ gacchāmi||<br />
					Dhammañ ca||<br />
					bhikkhu-saṅghañ ca.|| ||</p>

					<p class="f4">Upāsakaɱ maɱ bhavaɱ Ānando||<br />
					dhāretu ajja-t-agge pāṇupetaɱ saraṇaɱ gatan" ti.</p>

</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>