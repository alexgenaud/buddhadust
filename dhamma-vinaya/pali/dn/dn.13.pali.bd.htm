<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Dīgha Nikāya, Sutta 13, The Tevijja Suttantam." />
<title>DN 13: Tevijja Suttantam</title>
</head>

<body>

<p class="ctr"><img src="../../../resources/images/dighapage.jpg" alt="Dīgha Nikāya" width="576" height="42"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Dīgha Nikāya</h4>

					<h4 class="ctr"><a href="../../../backmatter/indexes/sutta/dn/idx_digha_nikaya.htm#p13">Sutta 13</a></h4>

					<h1>Tevijja Suttantaɱ</h1>

					<p class="ctr f1">Adapted from the digital version of the <b>Sri Lanka Buddha Jayanti Tripitaka Series</b></p>

					<p>&nbsp;</p>

					<hr />

					<p><a id="pg235"><span class="f2 g"><b>[235]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/bs/dn.13.rhyt.bs_3.htm#p1">bs</a>][<a href="../../../dhamma-vinaya/pts/dn/dn.13.rhyt.pts.htm#p1">pts</a>]</span> Evam me sutaɱ:|| ||</p>

					<p class="f4">Ekaɱ samayaɱ Bhagavā Kosalesu cārikaɱ cara-māno mahatā bhikkhu-saŋghena saddhiɱ pañca-mattehi bhikkhu-satehi yena manasākaṭaɱ nāma kosalānaɱ brāhmaṇa-gāmo tad avasari.|| ||</p>

					<p class="f4">Tatra sudaɱ Bhagavā manasākaṭe viharati uttarena manasākaṭassa aciravatiyā nadiyā tīre Ambavane.|| ||</p>

					<p class="f4">2. Tena kho pana samayena sambahulā abhiññātā abhiññātā brāhmaṇa-mahā-sālā manasākaṭe paṭivasati.|| ||</p>

					<p class="f4">Seyyath'īdaɱ: Caŋkī brāhmaṇo Tārukkho brāhmaṇo Pokkharasātī brāhmaṇo Jānussonī brāhmano Todeyyo brāhmaṇo,||<br />
					aññe ca abhiññātā abhiññātā brāhmaṇa-mahā-sālā.|| ||</p>

					<p class="f4">3. Atha kho vāseṭṭha - Bhāradvājānaɱ jaŋghā-vihāraɱ anucaŋkamantānaɱ anuvicarantānaɱ maggāmagge kathā udapādi.|| ||</p>

					<p class="f4">Atha kho vāseṭṭho māṇavo evam āha:|| ||</p>
					
					<p class="f4">'Ayameva ujumaggo ayamañjasāyano niyyāṇiko niyyāti takkarassa bramhasahavyatāya yvāyaɱ akkhāto brāhmaṇena pokkhara-sātinā'ti.|| ||</p>

					<p class="f4">4. Bhāradvājo māṇavo evam āha:</p>
					
					<p class="f4">Ayameva ujumaggo <a id="pg236"><span class="f2 g"><b>[236]</b></span></a> ayamañjasāyano niyyāṇiko niyyāni takkarassa brahmasahavyatāya yvāyaɱ akkhāto brāhmaṇena tārukkhenā'ti.|| ||</p>

					<p class="f4">N'eva khvāsakkhi vāseṭṭho māṇavo Bhāradvājaɱ māṇavaɱ saññāpetu.|| ||</p>

					<p class="f4">Na panāsakkhi Bhāradvājo māṇavo vāseṭṭhaɱ māṇavaɱ saññāpetuɱ.|| ||</p>

					<p class="f4">5. Atha kho vāseṭṭho māṇavo Bhāradvājaɱ māṇavaɱ āmantesi:|| ||</p>
					
					<p class="f4">Ayaɱ kho Bhāradvāja, Samaṇo Gotamo Sakya-putto Sakya-kulā pabba-jito manāsākaṭe viharati uttarena manasākaṭassa aciravatiyā nadiyā tīre Ambavane.|| ||</p>

					<p class="f4">Taɱ kho pana bhavantaɱ Gotamaɱ evaɱ kalyāṇo kitti-saddo abbhu-g-gato:|| ||</p>
					
					<p class="f4">Iti pi so Bhagavā arahaɱ Sammā-Sam-Buddho vijjā-caraṇa-sampanno Sugato loka-vidū anuttaro purisa-damma-sārathī Satthā deva-manussānaɱ Buddho Bhagavā'ti āyāma bho Bhāradvāja yena Samaṇo Gotamo ten'upasankamissāma.|| ||</p>

					<p class="f4">Upasaŋkamitvā etam atthaɱ samaṇaɱ Gotamaɱ pucchissāma.|| ||</p>

					<p class="f4">Yathā no Samaṇo Gotamo vyākarissati tathā naɱ dhāressāmā" ti.|| ||</p>

					<p class="f4">"Evambho" ti kho Bhāradvājo kho Bhāradvājo māṇavo vāseṭṭhassa māṇavassa paccassosi.|| ||</p>

					<p class="f4">6. Atha kho vāseṭṭha Bhāradvājā māṇavā yena Bhagavā ten'upasankamiɱsu.|| ||</p>

					<p class="f4">Upasaŋkamitvā Bhagavatā saddhiɱ sammodiɱsu.|| ||</p>

					<p class="f4">Sammodanīyaɱ kathaɱ sārāṇīyaɱ vīti-sāretvā eka-m-antaɱ nisīdiɱsu.|| ||</p>

					<p class="f4">Eka-m-antaɱ nisinno kho vāseṭṭho māṇavo Bhagavantaɱ etad avoca:</p>
					
					<p class="f4">"Idha bho Gotama amhākaɱ jaŋghā-vihāraɱ anucaŋkamantānaɱ anuvivarantānaɱ maggāmagge kathā udapādi.|| ||</p>

					<p class="f4">Ahaɱ evaɱ vadāmi: 'ayameva ujumaggo ayamañjasāyano niyyāṇiko niyyāti takkarassa brahmasahavyatāya yvāyaɱ akkhāto brāhmaṇena pokkhara-sātinā'ti.|| ||</p>

					<p class="f4">Bhāradvājo māṇavo evam āha: 'ayameva ujumaggo ayamañjasāyano niyyāṇiko niyyāti takkarassa brahmasahavyatāya yvāyaɱ akkhāto brāhmaṇena tārukkhenā'ti.|| ||</p>

					<p class="f4">Ettha bho Gotama attheva viggaho atthi vivādo atthi nānāvādo" ti.|| ||</p>

					<p class="f4">7. <a id="pg237"><span class="f2 g"><b>[237]</b></span></a> "Iti kira vāseṭṭha tvaɱ evaɱ vadesi: ayameva ujumaggo ayamañjasāyano niyyāṇiko niyyāni takkarassa brahmasahavyatāya yvāyaɱ akkhāto brāhmaṇena pokkhara-sātinā'ti.|| ||</p>

					<p class="f4">Bhāradvājo māṇavo evam āha: ayameva ujumaggo ayamañjasāyano niyyāṇiko niyyāti takkarassa brahmasahavyatāya yvāyaɱ akkhāto brāhmaṇena tārukkhenāti.|| ||</p>

					<p class="f4">Atha kismiɱ pana vo vāseṭṭhā viggaho? Kismiɱ vivādo? Kismiɱ nānāvādo" ti?|| ||</p>

					<p class="f4">8. "Maggāmagge bho Gotama.|| ||</p>

					<p class="f4">Kiñ cāpi bho Gotama brāhmaṇā nānāmagge paññā-penti addhariyā brāhmaṇā, tittiriyā brāhmaṇā.|| ||</p>

					<p class="f4">Chandokā brāhmaṇā, bavahiricā brāhmaṇā, atha kho sabbāni tāni niyyāṇikāni niyyanti takkarassa brahmasahavyatāya.|| ||</p>

					<p class="f4">Seyyathā pi bho Gotama gāmassa vā nigamassa vā avidūre bahūni ce pi nānāmaggāni bhavanti, atha kho sabbāni tāni gāmasam-osaraṇāni bhavanti.|| ||</p>

					<p class="f4">Evam eva kho bho Gotama kiñ cāpi brāhmaṇā nānāmagge paññā-penti addhariyā brāhmaṇā, tīttiriyā brāhmaṇā, chandokā brāhmaṇā, bavahiricā brāhmaṇā, atha kho sabbāni tāni niyyāṇikāni niyyanti takkarassa brahmasahavyatāyā" ti.|| ||</p>

					<p class="f4">9. "Niyyantīti vāseṭṭha vadesi?".|| ||</p>

					<p class="f4">"Niyyantīti bho Gotama vadāmi".|| ||</p>

					<p class="f4">"Niyyantīti vāseṭṭha vadesi?".|| ||</p>

					<p class="f4">"Niyantīti bho Gotama vadāmi."|| ||</p>

					<p class="f4">"Niyyantīti vāseṭṭha vādesi?".|| ||</p>

					<p class="f4">"Niyyantīti bho Gotama vadāmi."|| ||</p>

					<p class="f4">10. <a id="pg238"><span class="f2 g"><b>[238]</b></span></a> "kiɱ pana vāseṭṭha atthi koci tevijjānaɱ brāhmaṇānaɱ ekabrāhmaṇo pi yena Brahmā sakkhi diṭṭho" ti?|| ||</p>

					<p class="f4">"No h'idaɱ bho Gotama."|| ||</p>

					<p class="f4">"Kiɱ pana vāseṭṭha atthi koci tevijjānaɱ brāhmaṇānaɱ ekācariyo pi yena Brahmā sakkhi diṭṭho" ti?|| ||</p>

					<p class="f4">"Noh'idaɱ bho Gotama".|| ||</p>

					<p class="f4">"Kiɱ pana vāseṭṭha atthi koci tevijjānaɱ brāhmaṇānaɱ yāva sattamā ācariyamahayugā yena Brahmā sakkhi diṭṭho" ti?|| ||</p>

					<p class="f4">"No h'idaɱ bho Gotama".|| ||</p>

					<p class="f4">"Kiɱ pana vāseṭṭha ye pi tevijjānaɱ brāhmaṇānaɱ pubbakā isayo mantānaɱ kattāro mantānaɱ pavattāro yesamidaɱ etarahi tevijjā brāhmaṇā porāṇaɱ manta-padaɱ gītaɱ pavuttaɱ samūhitaɱ tadanugāyanti tadanubhāsanti bhāsitamanubhāsanti vācitamanuvācenti, seyyath'īdaɱ: aṭṭako vāmako vāmadevo vessāmitto yamataggi aŋgiraso Bhāradvājo vāseṭṭho Kassapo bhagu, te'pi evam āhaɱsu: mayame taɱ jānāma mayame taɱ passāma yattha vā Brahmā yena vā Brahmā yahiɱ vā Brahmā'ti?".|| ||</p>

					<p class="f4">"No h'idaɱ bho Gotama."|| ||</p>

					<p class="f4">11. "Iti kira vāseṭṭha n'atthi koci tevijjānaɱ brāhmaṇānaɱ ekabrāhmaṇo pi yena Brahmā sakkhi diṭṭho.|| ||</p>

					<p class="f4">N'atthi koci tevijjānaɱ brāhmaṇānaɱ ekācariyo pi yena Brahmā sakkhidiṭṭho.|| ||</p>

					<p class="f4">N'atthi koci tevijjānaɱ brāhmaṇānaɱ ekācariya-pācariyo pi yena Brahmā sakkhidiṭṭho.|| ||</p>

					<p class="f4">N'atthi <a id="pg239"><span class="f2 g"><b>[239]</b></span></a> koci tevijjānaɱ brāhmaṇānaɱ yāva sattamā ācariyamahayugā yena Brahmā sakkhi diṭṭho-.|| ||</p>

					<p class="f4">Ye pi kira tevijjānaɱ brāhmaṇānaɱ pubbakā isayo mantānaɱ kattāro mantānaɱ pavattāro, yesamidaɱ etarahi tevijjā brāhmaṇā porāṇaɱ manta-padaɱ gītaɱ pavuttaɱ samūhitaɱ tadanugāyanti tadanubhāsanti bhāsitamanubhāsanti vācitamanuvācenti, seyyath'īdaɱ: aṭṭako vāmako vāmadevo vessāmitto yamataggi aŋgiraso Bhāradvājo vāseṭṭho Kassapo bhagu, te'pi evam āhaɱsu: mayame taɱ jānāma mayame taɱ passāma yattha vā Brahmā yena vā Brahmā yahiɱ vā Brahmā'ti.|| ||</p>

					<p class="f4">Te vata tevijjā brāhmaṇā evam āhaɱsu: yaɱ mayaɱ na jānāma yaɱ na passāma, tassa sahavyatāya Maggaɱ desema: ayameva ujumaggo ayamañjasāyano niyyāṇiko niyyāti takkarassa brahmasahavyatāyā'ti.|| ||</p>

					<p class="f4">12. Taɱ kim maññasi vāseṭṭha, tanu evaɱ sante tevijjānaɱ brāhmaṇānaɱ appāṭihīrakataɱ bhāsitaɱ sampajjatī" ti?|| ||</p>

					<p class="f4">"Addhā kho bho Gotama, evaɱ sante tevijjānaɱ brāhmaṇānaɱ appāṭihīrakataɱ bhāsitaɱ sampajjatī" ti.|| ||</p>

					<p class="f4">13. Sādhu vāseṭṭha.|| ||</p>

					<p class="f4">Te vata vāseṭṭha tevijjā brāhmaṇā yaɱ na jānanti yaɱ na passanti tassa sahavyatāya Maggaɱ desessanti: 'ayameva ujumaggo ayamañjasāyano niyyāṇiko niyyāni takkarassa brahmasahavyatāyā'ti n'etaɱ ṭhānaɱ vijjati.|| ||</p>

					<p class="f4">Seyyathā pi vāseṭṭha andhaveṇiparamparaɱ saɱsattā purimo pi na passati majjhimo pi na passati pacchimo pi na passati, evam eva kho vāseṭṭha andhaveṇūpamaɱ maññe tevijjānaɱ brāhmaṇānaɱ bhāsitaɱ.|| ||</p>

					<p class="f4">Purimo pi na <a id="pg240"><span class="f2 g"><b>[240]</b></span></a> passati.|| ||</p>

					<p class="f4">Majjhimo pi na passati.|| ||</p>

					<p class="f4">Pacchimo pi na passati.|| ||</p>

					<p class="f4">Tesamidaɱ tevijjānaɱ brāhmaṇānaɱ bhāsitaɱ bhassakaɱ yeva sampajjati, nāmakaɱ yeva sampajjati.|| ||</p>

					<p class="f4">Rittakaɱ yeva sampajjati, tucchakaɱ yeva sampajjati.|| ||</p>

					<p class="f4">14. "Taɱ kim maññasi vāseṭṭha, passanti tevijjā brāhmaṇā candima-suriye aññe cāpi bahū janā, yato ca candima-suriyā uggacchanti, yattha ca ogacchanti, āyā canti, thomayanti, pañjalikā namassamānā anuparivattanti" ti?|| ||</p>

					<p class="f4">"Evaɱ bho Gotama.|| ||</p>

					<p class="f4">Passanti tevijjā brāhmaṇā candima-suriye aññe cāpi bahūjanā, yato ca candima-suriyā uggacchanti yattha ca ogacchanti, āyā canti, thomayanti, pañjalikā namassamānā anuparivattantī" ti.|| ||</p>

					<p class="f4">15. "Taɱ kim maññasi vāseṭṭha, yaɱ passantī tevijjā brāhmaṇā candima-suriye aññe cāpi bahu-janā, yato ca candima-suriyā uggacchanti, yattha ca ogacchanti, āyā canti thomayanti pañjalikā namassamānā anuparivattanti, pahonti tevijjā brāhmaṇā candima-suriyānaɱ sahavyatāya Maggaɱ desetuɱ: ayameva ujumaggo ayamañjasāyano niyyāṇiko niyyāti takkarassa candima-suriyānaɱ sahavyatāyā" ti?|| ||</p>

					<p class="f4">"No h'idaɱ bho Gotama.".|| ||</p>

					<p class="f4">16. Iti kira vāseṭṭha yaɱ passanti tevijjā brāhmaṇā candima-suriye, aññe cāpi bahū janā, yato ca candima-suriyā uggacchanti, yattha ca ogacchanti, āyā canti thomayanti pañjalikā namassamānā anuparivattanti, te'pi nappahonti candima-suriyānaɱ sahavyatāya Maggaɱ desetuɱ: ayameva ujumaggo ayamañjasāyano niyyāṇiko niyyāni takkarassa candima-suriyānaɱ sahavyatāyāti.|| ||</p>

					<p class="f4">Kiɱ pana, na kira tevijjehi brāhmaṇehi Brahmā sakkhi diṭṭho.|| ||</p>

					<p class="f4">Na pi kira tevijjānaɱ brāhmaṇānaɱ ācariyehi Brahmā sakkhidiṭṭho.|| ||</p>

					<p class="f4">Na pi kira tevijjānaɱ <a id="pg241"><span class="f2 g"><b>[241]</b></span></a> brāhmaṇānaɱ ācariya-pācariyehi Brahmā sakkhidiṭṭho.|| ||</p>

					<p class="f4">Na pi kira tevijjānaɱ brāhmaṇānaɱ yāva sattamā ācariyamahayugehi Brahmā sakkhidiṭṭho.|| ||</p>

					<p class="f4">"Ye pi kira tevijjānaɱ brāhmaṇānaɱ pubbakā isayo mantānaɱ kattāro mantānaɱ pavattāro, yesamidaɱ etarahi tevijjā brāhmaṇā poraṇaɱ manta-padaɱ gītaɱ pavuttaɱ samūhitaɱ, tadanugāyanti tadanubhāsanti bhāsitamanubhāsanti vācitamanuvācenti, seyyath'īdaɱ: aṭṭako vāmako vāmadevo vessāmitto yamataggi aŋgiraso Bhāradvājo māseṭṭho Kassapo bhagu.|| ||</p>

					<p class="f4">Te pi na evam āhaɱsu: mayame taɱ jānāma, mayame taɱ passāma, yattha vā Brahmā yena vā Brahmā yahiɱ vā Brahmā'ti.|| ||</p>

					<p class="f4">Te vata tevijjā brahmaṇā evam āhaɱsu: yaɱ na jānāma yaɱ na passāma, tassa sahavyatāya Maggaɱ desema: ayameva ujumaggo ayamañjasāyano niyyāṇiko niyyāti takkarassa brahmasahavyatāyā" ti.|| ||</p>

					<p class="f4">"Taɱ kim maññasi vāseṭṭha, nanu evaɱ sante tevijjānaɱ brāhmaṇānaɱ appāṭihīrakataɱ bhāsitaɱ sampajjatī" ti?|| ||</p>

					<p class="f4">"Addhā kho bho Gotama evaɱ satte tevijjānaɱ brāhmaṇānaɱ appāṭīhīrakataɱ bhāsitaɱ sampajjatī" ti.|| ||</p>

					<p class="f4">17. "Sādhu vāseṭṭha.|| ||</p>

					<p class="f4">Te vata vāseṭṭha tevijjā brāhmaṇā yaɱ na jānanti yaɱ na passanti tassa sahavyatāya Maggaɱ desessanti: āyameva ujumaggo ayamañjasāyano niyyāṇiko niyyāni takkarassa brahmasabhavyatāyāti n'etaɱ ṭhānaɱ vijjatī'ti.|| ||</p>

					<p class="f4">18. seyyathā pi vāseṭṭha puriso evaɱ vadeyya: ahaɱ kho yā imasmiɱ jana-pade jana-pada-kalyāṇi, taɱ icchāmi taɱ kāmemīti.|| ||</p>

					<p class="f4">Tam enaɱ evaɱ vadeyyuɱ: ambho purisa, yaɱ tvaɱ jana-pada-kalyāṇiɱ icchasi kāmesi, jānāsi taɱ jana-pada-kalyāṇiɱ khattayī vā brāhmaṇī vā vessī vā suddī vā?' ti iti puṭṭho 'no'ti vadeyya tam enaɱ evaɱ vadeyyuɱ: "ambho purisa yaɱ tvaɱ jana-pada-kalyāṇiɱ na jānāsi, na passasi, <a id="pg242"><span class="f2 g"><b>[242]</b></span></a> evaɱnāmā vā evaɱ-gottā vā, dīghā vā rassā vā majjhimā vā kā'ī vā sāmā vā maŋguracchavī vā'ti, amukasmiɱ gāme vā nigame vā nagare vā" ti.|| ||</p>

					<p class="f4">Iti puṭṭho 'no'ti vadeyya.|| ||</p>

					<p class="f4">Tam enaɱ evaɱ vadeyyuɱ: "ambho purisa yaɱ tvaɱ na jānāsi, na passasi, taɱ tvaɱ icchasi kāmesī" ti.|| ||</p>

					<p class="f4">Iti puṭṭho 'āmo'ti vadeyya.|| ||</p>

					<p class="f4">Taɱ kim maññasi vāseṭṭha nanu evaɱ sante tassa purisassa appāṭihīrakataɱ bhāsitaɱ sampajjatī" ti?|| ||</p>

					<p class="f4">"Addhā kho bho Gotama tassa purisassa appāṭībhīrakataɱ bhāsitaɱ sampajjatī" ti.|| ||</p>

					<p class="f4">19. Evam eva kho vāseṭṭha na kira tevijjehi brāhmaṇehi Brahmā sakkhi diṭṭho.|| ||</p>

					<p class="f4">Na pi kira tevijjānaɱ brāhmaṇānaɱ ācariyehi Brahmā sakkhi diṭṭho.|| ||</p>

					<p class="f4">Na pi kira tevijjānaɱ brāhmaṇānaɱ ācariya-pācariyehi Brahmā sakkhi diṭṭho.|| ||</p>

					<p class="f4">Na pi kira tevijjānaɱ brāhmaṇānaɱ yāva sattamā ācariyamahayugehi Brahmā sakkhi diṭṭho.|| ||</p>

					<p class="f4">Ye pi kira tevijjānaɱ brahmaṇānaɱ pubbakā isayo mantānaɱ kattāro mantānaɱ pavattāro yesamidaɱ etarahi tevijjā brāhmaṇā porāṇaɱ manta-padaɱ gītaɱ pavuttaɱ samūhitaɱ tadanugāyanti tadanubhāsanti bhāsitamanubhāsanti vācitamanuvācenti, seyyath'īdaɱ aṭṭako vāmako vāmadevo vessāmitto yamataggī aŋgiraso Bhāradvājo vāseṭṭho Kassapo bhagu, te'pi na evam āhaɱsu: mayame taɱ jānāma mayame taɱ passāma yattha vā Brahmā yena vā Brahmā yahiɱ vā Brahmā'ti.|| ||</p>

					<p class="f4">Te vata tevijjā brāhmaṇā evam āhaɱsu: yaɱ na jānāma yaɱ na passāma, tassa sahavyatāya Maggaɱ desema: ayameva ujumaggo ayamañjasāyano niyyāṇiko niyyāti takkarassa brahmasahavyatāyā'ti.|| ||</p>

					<p class="f4">Taɱ kim maññasi vāseṭṭha, nanu evaɱ sante tevijjānaɱ brāhmaṇānaɱ appāṭihirakataɱ bhāsitaɱ sampajjatī" ti?|| ||</p>

					<p class="f4">"Addhā kho bho Gotama evaɱ sante tevijjānaɱ brāhmaṇānaɱ appāṭihīrakataɱ bhāsitaɱ sampajjatī" ti.|| ||</p>

					<p class="f4">20. Sādhu vāseṭṭha.|| ||</p>

					<p class="f4">Te vata vāseṭṭha, tevijjā brāhmaṇā yaɱ na jānanti, yaɱ na passanti, tassa sahavyatāya <a id="pg243"><span class="f2 g"><b>[243]</b></span></a> Maggaɱ desessanti: ayameva ujumaggo ayamañjasāyano niyyāṇiko niyyāni takkarassa brahmasahavyatāyā'ti n'etaɱ ṭhānaɱ vijjatī'ti.|| ||</p>

					<p class="f4">21. seyyathā pi vāseṭṭha puriso cātu-m-mahā-pathe nisseṇiɱ kareyya pāsādassa ārohaṇāya, tam enaɱ evaɱ vadeyyuɱ: ambho purisa yassa tvaɱ pāsādassa ārohaṇāya nisseṇiɱ karosi, jānāsi taɱ pāsādaɱ puratthimāya vā disāya dakkhiṇāyavā disāya pacchi-māya vā disāya uttarāya vā disāya, ucco vā nīco vā majjhimo vā'?Ti iti puṭṭho 'no'ti vadeyya, tam enaɱ evaɱ vadeyyuɱ: ambho purisa yaɱ tvaɱ na jānāsi na passasi tassa tvaɱ pāsādassa ārohaṇāya nisseṇiɱ karosī" ti?|| ||</p>

					<p class="f4">Iti puṭṭho 'āmo'ti vadeyya.|| ||</p>

					<p class="f4">Taɱ kim maññasi vāseṭṭha, tanu evaɱ sante tassa purisassa appāṭihīrakataɱ bhāsitaɱ sampajjatī" ti?|| ||</p>

					<p class="f4">"Addhā kho bho Gotama evaɱ sante tassa purisassa appāṭihīrakataɱ bhāsitaɱ sampajjatī" ti.|| ||</p>

					<p class="f4">22. Evam eva kho vāseṭṭha na kira tevijjahi brāhmaṇehi Brahmā sakkhi diṭṭho na pi kira tevijjānaɱ brāhmaṇānaɱ ācariyehi Brahmā sakkhi diṭṭho.|| ||</p>

					<p class="f4">Na pi kira tevijjānaɱ brāhmaṇānaɱ ācariya-pācariyehi Brahmā sakkhi diṭṭho.|| ||</p>

					<p class="f4">Na pi kira tevijjānaɱ brāhmaṇānaɱ yāva sattamā ācariyamahayugehi Brahmā sakkhi diṭṭho.|| ||</p>

					<p class="f4">Ye pi kira tevijjānaɱ brahmaṇānaɱ pubbakā isayo mantānaɱ kattāro mantānaɱ pavattāro yesamidaɱ etarahi tevijjā brāhmaṇā porāṇaɱ manta-padaɱ gītaɱ pavuttaɱ samūhitaɱ tadanugāyanti tadanubhāsanti bhāsitamanubhāsanti vācitamanuvācenti, seyyath'īdaɱ: aṭṭako vāmako vāmadevo vessāmitto yamataggī aŋgiraso Bhāradvājo vāseṭṭho Kassapo bhagu, te'pi na evam āhaɱsu: mayame taɱ jānāma mayame taɱ passāma yattha vā Brahmā yena vā Brahmā yahiɱ vā Brahmā'ti.|| ||</p>

					<p class="f4">Te vata tevijjā brāhmaṇā evam āhaɱsu: yaɱ na jānāma yaɱ na passāma, tassa sahavyatāya <a id="pg244"><span class="f2 g"><b>[244]</b></span></a> Maggaɱ desema: ayameva ujumaggo ayamañjasāyano niyyāṇiko niyyāti takkarassa brahmasahavyatāyā'ti.|| ||</p>

					<p class="f4">Taɱ kim maññasi vāseṭṭha, nanu evaɱ sante tevijjānaɱ brāhmaṇānaɱ appāṭihirakataɱ bhāsitaɱ sampajjatī" ti?|| ||</p>

					<p class="f4">"Addhā kho bho Gotama evaɱ sante tevijjānaɱ brāhmaṇānaɱ appāṭihīrakataɱ bhāsitaɱ sampajjatī" ti.|| ||</p>

					<p class="f4">23. Sādhu vāseṭṭha.|| ||</p>

					<p class="f4">Te vata vāseṭṭha, tevijjā brāhmaṇā yaɱ na jānanti, yaɱ na passanti, tassa sahavyatāya Maggaɱ desessanti: ayameva ujumaggo ayamañjasāyano niyyāṇiko niyyāni takkarassa brahmasahavyatāyā'ti n'etaɱ ṭhānaɱ vijjatī'ti.|| ||</p>

					<p class="f4">24. seyyathā pi vāseṭṭha ayaɱ aciravatī nadī pūrā udakassa samatittikā kākapeyyā, atha puriso āgaccheyya pāratthiko pāragacesī pāgāmī pāraɱ taritukāmo, so orime tīre ṭhito pārimaɱ tiraɱ avheyya: ehi pārāpāraɱ, ehi pārapāranti, taɱ kim maññasi vāseṭṭha api nu tassa purisassa avhāyanahetu vā āyā canahetu vā patthanāhetu vā abhinandanahetu vā aciravatiyā nadiyā pārimaɱ tīraɱ orimaɱ tīraɱ āgaccheyyā" ti?|| ||</p>

					<p class="f4">"No h'idaɱ bho Gotama".|| ||</p>

					<p class="f4">25. Evam eva kho vāseṭṭha tevijjā brāhmaṇā ye dhammā brāhmaṇa karaṇā te dhamme pahāya vattamānā, ye dhammā abrāhmaṇa-karaṇā te dhamme samādāya vattamānā evam āhaɱsu: indamavhayāma, somamahvayāma, varuṇamavhayāma, īsānamavhayāma, pajāpatimavhayāma, brahamamavhayāma, mahindamavhayāma, yāmamavhayāmā'ti.|| ||</p>

					<p class="f4">Te vata vāseṭṭha tevijjā <a id="pg245"><span class="f2 g"><b>[245]</b></span></a> brāhmaṇā ye dhammā brāhmaṇakāraṇā te dhamme pahāya vattamānā, ye dhammā abrāhmaṇa-karaṇā te dhamme samādāya vattamānā, avhānahetu vā āyā canahetu vā patthanāhetu vāabhinandanahetu vā kāyassa bhedā param maraṇā brahmuṇo sahavyupagā bhavissantīti n'etaɱ ṭhānaɱ vijjati.|| ||</p>

					<p class="f4">26. seyyathā pi vāseṭṭha ayaɱ aciravatī nadī pūrā udakassa samatittikā kākapeyyā, atha puriso āgaccheyya pāratthiko pāragacesī pāgāmī pāraɱ taritukāmo, so orime tīre daḷhāya anduyā pacchābāhaɱ gāḷhabandhanaɱ baddho, taɱ kim maññasi vāseṭṭha, api nu so puriso aciravatiyā nadiyā orimā tīrā pārimaɱ tīraɱ gaccheyyā" ti?|| ||</p>

					<p class="f4">"No h'idaɱ bho Gotama".|| ||</p>

					<p class="f4">27. "Evam eva kho vāseṭṭha pañc'ime kāma-guṇā ariyassa vinaye andū' ti pi vuccanti bandhanantipi vuccanti.|| ||</p>

					<p class="f4">Katame pañca? Cakkhu-viññeyya rūpā iṭṭhā kantā manāpā piya-rūpā kām'ūpasaɱ-hitā rajanīyā.|| ||</p>

					<p class="f4">Sota-viññeyyā saddā iṭṭhā kantā manāpā piya-rūpā kām'ūpasaɱ-hitā rajanīyā.|| ||</p>

					<p class="f4">Ghāṇaviññeyyā gandhā iṭṭhā kantā manāpā piya-rūpā kām'ūpasaɱ-hitā rajanīyā.|| ||</p>

					<p class="f4">Jivhā-viññeyyā rasā iṭṭhā kantā manāpā piya-rūpā kām'ūpasaɱ-hitā rajanīyā.|| ||</p>

					<p class="f4">Kāya-viññeyya phoṭṭhabbā iṭṭhā kantā manāpā piya-rūpā kām'ūpasaɱ-hitā rajanīyā.|| ||</p>

					<p class="f4">Ime kho vāseṭṭha pañca kāma-guṇā ariyassa vinaye andū' ti pi vuccanti bandhanan' ti pi vuccanti.|| ||</p>

					<p class="f4">Ime kho vāseṭṭha pañca kāma-guṇe tevijjā brāhmaṇā gathitā mucchitā ajjhopannā anādīnavadassāvino anissaraṇa-paññā paribhuñjanti.|| ||</p>

					<p class="f4">28. Te vata vāseṭṭha tevijjā brāhmaṇā ye dhammā brāhmaṇa-karaṇā te dhamme pahāya vattamānā, ye <a id="pg246"><span class="f2 g"><b>[246]</b></span></a> dhammā abrāhmaṇa-karaṇā te dhamme samādāya vattamānā, pañca kāma-guṇe gathitā mucchitā ajjhopannā anādīnavadassāvino anissaraṇa-paññā paribhuñjannā kāmandu-bandhana-baddhā kāyassa bhedā param maraṇā brahmuno sabhavyupagā bhavissantīti n'etaɱ ṭhānaɱ vijjati.|| ||</p>

					<p class="f4">29. seyyathā pi vāseṭṭha ayaɱ aciravatī nadī pūrā udakassa samatittikā kākapeyyā, atha puriso āgaccheyya pāratthiko pāragavesī pāragāmī pāraɱ taritukamo, so orime tīre sasīsaɱ pārupitvā nipajjeyya, taɱ kim maññasi vāseṭṭha, api nu so puriso aciravatiyā nadiyā orimā tīrā pārimaɱ tīraɱ gaccheyyā ti.|| ||</p>

					<p class="f4">"No h'idaɱ bho Gotama".|| ||</p>

					<p class="f4">30. Evam eva kho vāseṭṭha pañc'ime nīvaraṇā ariyassa vinaye āvaraṇā' ti pi vuccanti, nīvaraṇā' ti pi vuccanti, onāhā' ti pi vuccanti.|| ||</p>

					<p class="f4">Pariyonāhā' ti pi vuccanti.|| ||</p>

					<p class="f4">Katame pañca? Kāma-c-chanda-nīvaraṇaɱ vyāpāda-nīvaraṇaɱ thina-middha-nīvaraṇaɱ uddhacca-kukkucca-nīvaraṇaɱ vicikicchā-nīvaraṇaɱ.|| ||</p>

					<p class="f4">Ime kho vāseṭṭha pañca-nīvaraṇā ariyassa vinaye āvaraṇā' ti pi vuccanti, nīvaraṇā' ti pi vuccanti, onāhā' ti pi vuccanti, pariyonāhā' ti pi vuccanti.|| ||</p>

					<p class="f4">Imehi kho vāseṭṭha pañcahi nīvaraṇehi tevijjā brāhmaṇā āvuṭā nivuṭā ovuṭā pariyonaddhā.|| ||</p>

					<p class="f4">Te vata vāseṭṭha tevijjā brāhmaṇā ye dhammā brāhmaṇa-karaṇā te dhamme pahāya vattamānā, ye dhammā abrāhmaṇa-karaṇā te dhamme samādāya vattamānā, pañca nīvaraṇehi āvuṭā nivuṭā ovuṭā pariyonaddhā kāyassa bhedā param maraṇā brahmuṇo <a id="pg247"><span class="f2 g"><b>[247]</b></span></a> sahavyupagā bhavissan' ti pi n'etaɱ ṭhānaɱ vijjati.|| ||</p>

					<p class="f4">31. Taɱ kim maññasi vāseṭṭha, kinti te sutaɱ brāhmaṇānaɱ vuḍḍhānaɱ mahallakānaɱ ācariya-pācariyānaɱ bhāsa-mānānaɱ:.|| ||</p>

					<p class="f4">"Sapariggaho vā Brahmā apariggaho vā" ti.|| ||</p>

					<p class="f4">"Apariggaho bho Gotama.".|| ||</p>

					<p class="f4">"Saveracitto vā averacitto vā" ti?|| ||</p>

					<p class="f4">"Averacitto bho Gotama.".|| ||</p>

					<p class="f4">"Savyāpajjha-citto vā avyapajjhacitto vā" ti?|| ||</p>

					<p class="f4">"Avyāpajjha-citto bho Gotama.".|| ||</p>

					<p class="f4">"Saŋkiliṭṭha-citto vā asaŋkiliṭṭha-citto vā" ti?|| ||</p>

					<p class="f4">"Asaŋkiliṭṭha-citto bho Gotama.".|| ||</p>

					<p class="f4">"Vasa-vatti vā avasavattī vā" ti?|| ||</p>

					<p class="f4">"Vasa-vatti bho Gotama.".|| ||</p>

					<p class="f4">32. Taɱ kim maññasi vāseṭṭha, sapariggahā vā tevijjā brāhmaṇā apariggahā vā" ti?|| ||</p>

					<p class="f4">"Sapariggahā bho Gotama.".|| ||</p>

					<p class="f4">"Saveracittā vā averacittā vā" ti?|| ||</p>

					<p class="f4">"Saveracittā bho Gotama.".|| ||</p>

					<p class="f4">"Savyāpajjha-cittā vā avyāpajjha-cittā vā" ti?|| ||</p>

					<p class="f4">"Savyāpajjha-cittā bho Gotama.".|| ||</p>

					<p class="f4">"Saŋkiliṭṭha-cittā vā asaŋkiliṭṭha-cittā vā" ti?|| ||</p>

					<p class="f4">"Saŋkiliṭṭha-cittā bho Gotama.".|| ||</p>

					<p class="f4">"Vasavattī vā avasavattī vā" ti?|| ||</p>

					<p class="f4">"Avasavattī bho Gotama.".|| ||</p>

					<p class="f4">33. Iti kira vāseṭṭha sapariggahā tevijjā brāhmaṇā.|| ||</p>

					<p class="f4">Apariggaho Brahmā.|| ||</p>

					<p class="f4">Api nu kho sapariggahānaɱ tevijjānaɱ brāhmaṇānaɱ apariggahena brahmunā saddhiɱ saɱsandati sametī" ti?|| ||</p>

					<p class="f4">"No h'idaɱ bho Gotama.".|| ||</p>

					<p class="f4">Sādhu vāseṭṭha.|| ||</p>

					<p class="f4">Te vata vāseṭṭha sapariggahā tevijjā brāhmaṇā kāyassa bhedā param maraṇā apariggahassa <a id="pg248"><span class="f2 g"><b>[248]</b></span></a> brahmuno sahavyupagā bhavissantīti n'etaɱ ṭhānaɱ vijjati.|| ||</p>

					<p class="f4">34. Iti kira vāseṭṭha saveracittā tevijjā brāhmaṇā.|| ||</p>

					<p class="f4">Averacitto Brahmā.|| ||</p>

					<p class="f4">Api nukho averacittānaɱ tevijjāɱ brāhmaṇānaɱ averacittena brahmunā saddhiɱ saɱsandati sametī" ti?|| ||</p>

					<p class="f4">"No h'idaɱ bho Gotama.".|| ||</p>

					<p class="f4">Sādhu vāseṭṭha.|| ||</p>

					<p class="f4">Te vata vāseṭṭha saceracittā tevijjā brāhmaṇā kāyassa bhedā param maraṇā avera cittassa brahmuno sahavyupagā bhavissantīti n'etaɱ ṭhānaɱ vijjati.|| ||</p>

					<p class="f4">35. Iti kira vāseṭṭha savyāpajjha-cittā tevijjā brāhmaṇā.|| ||</p>

					<p class="f4">Avyāpajjha-citto Brahmā.|| ||</p>

					<p class="f4">Api nukho savyāpajjha-cittānaɱ tevijjānaɱ brahmaṇānaɱ avyāpajjha-cittena brahmunā saddhiɱ saɱsandati sametī" ti?|| ||</p>

					<p class="f4">"No h'idaɱ bho Gotama.".|| ||</p>

					<p class="f4">Sādhu vāseṭṭha.|| ||</p>

					<p class="f4">Te vata vāseṭṭha savyāpajjha-cittā tevijjā brāhmaṇā kāyassa bhedā param maraṇā avyāpajjha-cittassa brahmuno sahavyupagā bhavissantiti n'etaɱ ṭhānaɱ vijjati.|| ||</p>

					<p class="f4">36. Iti kira vāseṭṭha saɱkiliṭṭha-cittā tevijjā brāhmaṇā.|| ||</p>

					<p class="f4">Asaɱkiliṭṭha-citto Brahmā.|| ||</p>

					<p class="f4">Api nu kho saɱkiliṭṭha-cittānaɱ tevijjānaɱ brāhmaṇānaɱ asaɱkiliṭṭha-cittena brahmunā saddhiɱ saɱsandati sametī" ti?|| ||</p>

					<p class="f4">"No h'idaɱ bho Gotama.".|| ||</p>

					<p class="f4">Sādhu vāseṭṭha.|| ||</p>

					<p class="f4">Te vata vāseṭṭha saɱkiliṭṭha-cittā tevijjā brāhmaṇā kāyassa bhedā param maraṇā asaɱkiliṭṭha-cittassa buhmuno sahavyupagā bhavissantīti n'etaɱ ṭhānaɱ vijjati.|| ||</p>

					<p class="f4">37. Iti kira vāseṭṭha avasavattī tevijjā brāhmaṇā.|| ||</p>

					<p class="f4">Vasavattī Brahmā.|| ||</p>

					<p class="f4">Api nu kho avasavattīnaɱ tevijjānaɱ brāhmaṇānaɱ vasavattinā brahmuno saddhiɱ saɱsandati sametī?'Ti.|| ||</p>

					<p class="f4">"No h'idaɱ bho Gotama".|| ||</p>

					<p class="f4">Sādhu vāseṭṭha.|| ||</p>

					<p class="f4">Te vata vāseṭṭha avasavatti tevijjā brāhmaṇā kāyassa bhedā param maraṇā vasavattissa brahmuno sahavyupagā bhavissantīti n'etaɱ ṭhānaɱ vijjati.|| ||</p>
					<p class="f4">Idha kho pana te vāseṭṭha tevijjā brāhmaṇā āsīditvā saɱsīdanti, saɱsīditvā visādaɱ vā pāpuṇanti.|| ||</p>

					<p class="f4">Sukkhataraṇaɱ maññe pataranti.|| ||</p>

					<p class="f4">Tasmā idaɱ tevijjānaɱ brāhmaṇānaɱ tevijjaɱ iraṇan' ti vuccati.|| ||</p>

					<p class="f4">Tevijjaɱ vipinan' ti pi vuccati.|| ||</p>

					<p class="f4">Tevijjaɱ vyasanan' ti pi vuccatī" ti.|| ||</p>

					<p class="f4">38. Evaɱ vutte vāseṭṭho māṇavo Bhagavantaɱ etad avoca: "sutaɱ me taɱ bho Gotama, Samaṇo Gotamo brahmuno sahavyatāya Maggaɱ jānātī" ti.|| ||</p>

					<p class="f4">Tiɱ kim maññasi vāseṭṭha āsanena ito manasākaṭaɱ, nayito dūre manasākaṭanti?".|| ||</p>

					<p class="f4">"Evaɱ bho Gotama.|| ||</p>

					<p class="f4">Āsanena ito manasākaṭaɱ.|| ||</p>

					<p class="f4">Nayito dūre manasākaṭanti.".|| ||</p>

					<p class="f4">39. Taɱ kim maññasi vāseṭṭha, idhassa puriso manasākaṭe jātavaddho, tam enaɱ manasākaṭato tāvad eva <a id="pg249"><span class="f2 g"><b>[249]</b></span></a> avasaṭaɱ manasākaṭassa Maggaɱ puccheyyuɱ, siyā nu kho vāseṭṭha tassa purisassa manasākaṭe jātavaddhassa manasākaṭassa Maggaɱ puṭṭhassa dandhāyitattaɱ vā vitthāyitattaɱ vā" ti?|| ||</p>

					<p class="f4">"No h'idaɱ bho Gotama.|| ||</p>

					<p class="f4">Taɱ kissa hetu? Asu hi bho Gotama puriso manasākaṭe jātavaddho.|| ||</p>

					<p class="f4">Tassa sabbān'eva manasākaṭassa maggāni suviditānī" ti.|| ||</p>

					<p class="f4">40. "Siyā kho vāseṭṭha tassa purisassa manasākaṭe jatavaddhassa manasākaṭassa Maggaɱ puṭṭhassa dandhāyitattaɱ vā vitthāyitattaɱ vā, nattheva Tathāgatassa Brahma-loke vā Brahma-loka-gāminiyā vā paṭipadāya puṭṭhassa dandhāyitattaɱ vā vitthāyitattaɱ vā.|| ||</p>

					<p class="f4">Brahmānañc'āhaɱ vāseṭṭha pajānāmi Brahma-lokañ ca Brahma-loka-gāminiñca paṭipadaɱ.|| ||</p>

					<p class="f4">Yathāpaṭipanno Brahma-lokaɱ upapanno, tañ capajānāmī" ti.|| ||</p>

					<p class="f4">41. Evaɱ vutte vāseṭṭho māṇavo Bhagavantaɱ etad avoca: "sutaɱ me taɱ bho Gotama 'Samaṇo Gotamo brahmuno sahavyatāya Maggaɱ desetī'ti.|| ||</p>

					<p class="f4">Sādhu no bhavaɱ Gotamo brahmuno sahavyatāya Maggaɱ desetu.|| ||</p>

					<p class="f4">Ullumpatu bhavaɱ Gotamo brāhmaṇiɱ pajan" ti.|| ||</p>

					<p class="f4">"Tena hi vāseṭṭha suṇāhi.|| ||</p>

					<p class="f4">Sādhukaɱ mana-sikarohi.|| ||</p>

					<p class="f4">Bhāsissāmī" ti.|| ||</p>

					<p class="f4">"Tena hi vāseṭṭha suṇāhi.|| ||</p>

					<p class="f4">Sādhukaɱ mana-sikarohi.|| ||</p>

					<p class="f4">Bhāsissāmī" ti.|| ||</p>

					<p class="f4">'Evaɱ bho'ti kho vāseṭṭho māṇavo Bhagavato paccassosi.|| ||</p>

					<p class="f4">Bhagavā etad avoca:.|| ||</p>

					<p class="f4">42. Idha vāseṭṭha Tathāgato loko uppajjati arahaɱ Sammā-Sam-Buddho vijjā-caraṇa-sampanno Sugato loka-vidū <a id="pg250"><span class="f2 g"><b>[250]</b></span></a> anuttaro purisa-damma-sārathī Satthā deva-manussānaɱ Buddho Bhagavā.|| ||</p>

					<p class="f4">So imaɱ lokaɱ sa-devakaɱ sa-mārakaɱ sa-brahmakaɱ sa-s-samaṇa-brāhmaṇiɱ pajaɱ sa-deva-manussaɱ sayaɱ abhiññā sacchi-katvā pavedeti.|| ||</p>

					<p class="f4">So dhammaɱ deseti ādi kalyāṇaɱ majjhe kalyāṇaɱ pariyosāna-kalyāṇaɱ sātthaɱ savyañ janaɱ kevala-paripuṇṇaɱ parisuddhaɱ.|| ||</p>

					<p class="f4">Brahma-cariyaɱ pakāseti.|| ||</p>

					<p class="f4">43(29). Taɱ dhammaɱ suṇāti gahapati vā gahapati-putto vā aññatarasmiɱ vā kule paccājāto.|| ||</p>

					<p class="f4">So taɱ dhammaɱ sutvā Tathāgate saddhaɱ paṭilabhati.|| ||</p>

					<p class="f4">So tena saddhā-paṭilābhena samannāgato iti paṭisañcikkhati: 'sambādho gharāvaso rajo-patho.|| ||</p>

					<p class="f4">Abbhokāso pabbajjā.|| ||</p>

					<p class="f4">Na-y-idaɱ sukaraɱ agāraɱ ajjhāvasatā ekanta-paripuṇṇaɱ ekanta-parisuddhaɱ saɱkha-likhitaɱ Brahma-cariyaɱ carituɱ.|| ||</p>

					<p class="f4">Yan nūnāhaɱ kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajeyyan' ti.|| ||</p>

					<p class="f4">44. So aparena samayena appaɱ vā bhoga-k-khandhaɱ pahāya mahantaɱ vā bhoga-k-khandhaɱ pahāya appaɱ vā ñāti-parivaṭṭaɱ pahāya mahantaɱ vā ñāti-parivaṭṭaɱ pahāya kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajati.|| ||</p>

					<p class="f4">So evaɱ pabba-jito samāno Pātimokkha-saŋvara-saɱvuto viharati ācāra-gocara-sampanno aṇumattesu vajjesu bhaya-dassāvī.|| ||</p>

					<p class="f4">Samādāya sikkhati sikkhā-padesu kāya-kamma-vacī-kammena samannāgato kusalena.|| ||</p>

					<p class="f4">Parisuddhā-jīvo sīla-sampanno indriyesu gutta-dvāro bhojane matt'aññū sati-sampajaññesu samannāgato santuṭṭho.|| ||</p>

					<p class="f4">45(29). Kathañ ca vāseṭṭha bhikkhu sīla-sampanno hoti? Idha vāseṭṭha bhikkhu pāṇāti-pātaɱ pahāya pāṇāti-pātā paṭivirato hoti nihita-daṇḍo nihita-sattho lajjī dayā-panno.|| ||</p>

					<p class="f4">Sabba-pāṇa-bhūta-hitānukampī viharati.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Adinn'ādānaɱ pahāya adinn'ādānā paṭivirato hoti dinn'ādāyī dinna-pāṭikaŋkhī.|| ||</p>

					<p class="f4">Athenena suci-bhūtena attanā viharati.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">ABrahma-cariyaɱ pahāya brahma-cārī hoti ārā-cārī virato methunā gāma-dhammā.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Musā-vādaɱ pahāya musā-vādā paṭivirato hoti sacca-vādī sacca-sandho theto paccayiko avisaŋvādako lokassa.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Pisuṇaɱ vācaɱ pahāya pisuṇāya vācāya paṭivirato hoti.|| ||</p>

					<p class="f4">Ito sutvā na amutra akkhātā imesaɱ bhedāya.|| ||</p>

					<p class="f4">Amutra vā sutvā na imesaɱ akkhātā amūsaɱ bhedāya.|| ||</p>

					<p class="f4">Iti bhinnānaɱ vā sandhātā, sahitānaɱ vā anuppadātā samagg'ārāmo samagga-rato samagga-nandiɱ samagga-karaṇiɱ vācaɱ bhāsitā hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Vācaɱ pahāya pharusāya vācāya paṭivirato hoti.|| ||</p>

					<p class="f4">Yā sā vācā neḷā kaṇṇa-sukhā pemanīyā hadayaŋ-gamā porī bahu-jana-kantā bahu-jana-manāpā, tathā-rūpaɱ vācaɱ bhāsitā hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Sampha-p-palāpaɱ pahāya samphappalāpā paṭivirato hoti kāla-vādī bhūta-vādī attha-vādī dhamma-vādī vinaya-vādī.|| ||</p>

					<p class="f4">Nidhānavatiɱ vācaɱ bhāsitā hoti kālena sāpadesaɱ pariyanta-vatiɱ attha-saɱhitaɱ.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">46(30). Bīja-gāma-bhūta-gāma-samārambhā paṭivirato hoti.|| ||</p>

					<p class="f4">Eka-bhattiko hoti ratt'ūparato paṭivirato vikāla-bhojanā.|| ||</p>

					<p class="f4">Nacca-gīta-vādita-visūka-dassanā paṭivirato hoti.|| ||</p>

					<p class="f4">Mālā-gandha-vilepana-dhāraṇa-maṇḍana-vibhusana-ṭ-ṭhānā paṭivirato hoti.|| ||</p>

					<p class="f4">Uccā-sayana-mahā-sayanā paṭivirato hoti.|| ||</p>

					<p class="f4">Jātarūpa-rajata-paṭi-g-gahaṇā paṭivirato hoti.|| ||</p>

					<p class="f4">Āmaka-dhañña-paṭi-g-gahaṇā paṭivirato hoti.|| ||</p>

					<p class="f4">Āmakamaɱsapaṭigggahaṇā paṭivirato hoti.|| ||</p>

					<p class="f4">Itthi-kumārika-paṭi-g-gahaṇā paṭivirato hoti.|| ||</p>

					<p class="f4">Dāsi-dāsa-paṭi-g-gahaṇā paṭivirato hoti.|| ||</p>

					<p class="f4">Aj-eḷaka-paṭi-g-gahaṇā paṭivirato hoti.|| ||</p>

					<p class="f4">Kukkuṭa-sūkara-paṭi-g-gahaṇā paṭivirato hoti.|| ||</p>

					<p class="f4">Hatthigavassava'avā paṭi-g-gahaṇā paṭivirato hoti.|| ||</p>

					<p class="f4">Khetta-vatthu-paṭi-g-gahaṇā paṭivirato hoti.|| ||</p>

					<p class="f4">Dūteyyapaheṇa gamanānuyogā paṭivirato hoti.|| ||</p>

					<p class="f4">Kaya-vikkayā paṭivirato hoti.|| ||</p>

					<p class="f4">Tulākūṭa-kaɱsakūṭa-mānakūṭā9 paṭivirato hoti.|| ||</p>

					<p class="f4">Ukkoṭanavañ cananikatisāci yogā paṭivirato hoti.|| ||</p>

					<p class="f4">Chedana-vadha-bandhana-viparāmosa-ālopa-sahasākārā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Cullasīlaɱ niṭṭhitaɱ.|| ||</p>

					<p class="f4">47(31). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ bījagāma-bhūta-gāma-samārambhaɱ anuyuttā viharanti, seyyath'īdaɱ: mūla-bījaɱ khandha-bījaɱ phalu-bījaɱ agga-bījaɱ bijabījameva pañcamaɱ.|| ||</p>

					<p class="f4">Iti vā iti eva-rūpā bījagāma-bhūta-gāma-samārambhā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">32. 48(32) Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ sannidhi-kāra-paribhogaɱ anuyuttā viharanti, seyyath'īdaɱ: anna-sannidhiɱ pāna-sannidhiɱ vattha-sannidhiɱ yāna-sannidhiɱ sayana-sannidhiɱ gandha-sannidhiɱ āmisa-sannidhiɱ.|| ||</p>

					<p class="f4">Iti vā iti eva-rūpā sannidhi-kāra-paribhogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">49(33). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ visūkadassanaɱ anuyuttā viharanti, seyyath'īdaɱ: naccaɱ gītaɱ vāditaɱ pekkhaɱ akkhātaɱ pāṇissaraɱ vetālaɱ kumbhathūnaɱ Sobha-nagarakaɱ caṇḍālaɱ vaɱsaɱ dhopanakaɱ hatthi-yuddhaɱ assa-yuddhaɱ mahisa-yuddhaɱ usabha-yuddhaɱ aja-yuddhaɱ meṇḍayuddhaɱ kukkuṭayuddhaɱ vaṭṭakayuddhaɱ daṇḍa-yuddhaɱ muṭṭhi-yuddhaɱ nibbuddhaɱ uyyodhikaɱ balaggaɱ senābyūhaɱ aṇīkadassanaɱ.|| ||</p>

					<p class="f4">Iti vā iti eva-rūpā visūka-dassanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">50(34). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ jūta-ppamāda-ṭṭhānānuyogaɱ anuyuttā viharanti, seyyath'īdaɱ: aṭṭha-padaɱ dasa-padaɱ ākāsaɱ parihāra-pathaɱ santikaɱ khalikaɱ ghaṭikaɱ salāka-hatthaɱ akkhaɱ paŋgacīraɱ vaŋkakaɱ mokkha-cikaɱ ciŋgulakaɱ pattāḷhakaɱ rathakaɱ dhanukaɱ akkharikaɱ manesikaɱ yathā-vajjaɱ.|| ||</p>

					<p class="f4">Iti vā iti eva-rūpā jūta-ppamāda-ṭṭhānānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">51(35). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ uccā-sayana-mahā-sayanaɱ anuyuttā viharanti, seyyath'īdaɱ: āsandiɱ pallaŋkaɱ gonakaɱ cittakaɱ paṭikaɱ paṭalikaɱ tūlikaɱ vikatikaɱ udda-lomiɱ ekanta-lomiɱ kaṭṭhi'ssaɱ koseyyaɱ kuttakaɱ hatth'attharaɱ ass'attharaɱ rath'attharaɱ ajina-ppaveṇiɱ kādali-miga-pavara-pacc'attharaṇaɱ sa-uttara-c-chadaɱ ubhato-lohita-kūpadhānaɱ.|| ||</p>

					<p class="f4">Iti vā iti eva-rūpā uccā-sayana-mahā-sayanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">52(36). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ maṇḍana-vibhusana-ṭṭhānānuyogaɱ anuyuttā viharanti, seyyath'īdaɱ: ucchādanaɱ parimaddanaɱ nahāpanaɱ sambāhanaɱ ādāsaɱ añjanaɱ mālā-vilepanaɱ mukkha-cuṇṇakaɱ mukhalepanaɱ hattha-bandhaɱ sikhā-bandhaɱ daṇḍakaɱ nāḷikaɱ khaggaɱ chattaɱ citrūpāhanaɱ uṇhīsaɱ maṇiɱ vāla-vījaniɱ odātāni vatthāni dīgha-dasāni.|| ||</p>

					<p class="f4">Iti vā iti eva-rūpā maṇḍana-vibhusana-ṭṭhānānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">53(37). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ tiracchāna-kathaɱ anuyuttā viharanti, seyyath'īdaɱ: rāja-kathaɱ cora-kathaɱ mahāmatta-kathaɱ senā-kathaɱ bhaya-kathaɱ yuddha-kathaɱ anna-kathaɱ pāna-kathaɱ vattha-kathaɱ sayana-kathaɱ mālā-kathaɱ gandha-kathaɱ ñāti-kathaɱ yāna-kathaɱ gāma-kathaɱ nigama-kathaɱ nagara-kathaɱ jana-pada-kathaɱ itthi-kathaɱ purisa-kathaɱ (kumārakathaɱ kumārikathaɱ) sūra-kathaɱ visikhā-kathaɱ kumbhaṭṭhāna-kathaɱ pubba-peta-kathaɱ nānatta-kathaɱ loka-k-khāyikaɱ samuddakkhāyikaɱ itibhav-ā-bhava-kathaɱ.|| ||</p>

					<p class="f4">Iti vā iti eva-rūpāya tiracchāna-kathāya paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">54(38). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpā viggāhika-kathaɱ anuyuttā viharanti, seyyath'īdaɱ: "na tvaɱ imaɱ Dhamma-Vinayaɱ ājānāsi.|| ||</p>

					<p class="f4">Ahaɱ imaɱ Dhamma-Vinayaɱ ājānāmi.|| ||</p>

					<p class="f4">Kiɱ tvaɱ imaɱ Dhamma-Vinayaɱ ājānissasi? Micchā-paṭipanno tvam asi.|| ||</p>

					<p class="f4">Aham asmi sammāpaṭipanno.|| ||</p>

					<p class="f4">Sahitaɱ me, asahitaɱ te.|| ||</p>

					<p class="f4">Pure vacanīyaɱ pacchā avaca.|| ||</p>

					<p class="f4">Pacchā vacanīyaɱ pure avaca.|| ||</p>

					<p class="f4">Āviciṇṇan4 te viparāvattaɱ.|| ||</p>

					<p class="f4">Āropito te vādo.|| ||</p>

					<p class="f4">Niggahīto tvam asi.|| ||</p>

					<p class="f4">Cara vāda-p-pamokkhāya.|| ||</p>

					<p class="f4">Nibbeṭhehi vā sace pahosī" ti.|| ||</p>

					<p class="f4">Iti vā iti eva-rūpāya viggāhika-kathāya paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">55(39). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaɱ dūteyya-pahiṇa-gamanānuyogamanuyruttā viharanti, seyyath'īdaɱ: raññaɱ rāja-mahāmattānaɱ khattiyānaɱ brāhmaṇānaɱ gahapatikānaɱ kumārānaɱ "idha gaccha.|| ||</p>

					<p class="f4">Amutrāgaccha.|| ||</p>

					<p class="f4">Idaɱ hara.|| ||</p>

					<p class="f4">Amutra idaɱ āharā" ti.|| ||</p>

					<p class="f4">Iti vā iti eva-rūpā dūteyya-pahiṇa-gamanānuyogā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">56(40). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te kuhakā ca honti lapakā ca nemittikā ca nippesikā ca lābhena ca lābhaɱ nijigiɱsitāro.|| ||</p>

					<p class="f4">Iti vā iti eva-rūpā kuhanalapanā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">Majjhimasīlaɱ niṭṭhitaɱ.|| ||</p>

					<p class="f4">57(41). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti, seyyath'īdaɱ: aŋgaɱ nimittaɱ uppātaɱ supiṇaɱ lakkhaṇaɱ mūsikacchinnaɱ aggi-homaɱ dabbi-homaɱ thusa-homaɱ taṇḍula-homaɱ sappi-homaɱ tela-homaɱ mukha-homaɱ lohita-homaɱ aŋga-vijjā vatthu-vijjā khatta-vijjā siva-vijjā bhūta-vijjā bhuri-vijjā ahi-vijjā visa-vijjā vicchika-vijjā mūsika-vijjā sakuṇa-vijjā vāyasa-vijjā pakkajjhānaɱ sara-parittānaɱ miga-cakkaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">58(42). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti, seyyath'īdaɱ: maṇi-lakkhaṇaɱ vattha-lakkhaṇaɱ daṇḍa-lakkhaṇaɱ asi-lakkhaṇaɱ usu-lakkhaṇaɱ dhanu-lakkhaṇaɱ āvudha-lakkhaṇaɱ itthi-lakkhaṇaɱ purisa-lakkhaṇaɱ kumāra-lakkhaṇaɱ kumārilakkhaṇaɱ dāsa-lakkhaṇaɱ dāsilakkhaṇaɱ hatthi-lakkhaṇaɱ assa-lakkhaṇaɱ mahisa-lakkhaṇaɱ usabha-lakkhaṇaɱ go-lakkhaṇaɱ9 aja-lakkhaṇaɱ meṇḍa-lakkhaṇaɱ kukkuṭa-lakkhaṇaɱ vaṭṭakalakkhaṇaɱ godhā-lakkhaṇaɱ kaṇṇikā-lakkhaṇaɱ kacchapa-lakkhaṇaɱ miga-lakkhaṇaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">59(43). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti seyyath'īdaɱ: raññaɱ niyyānaɱ bhavissati, raññaɱ aniyyānaɱ bhavissati, abbhantarānaɱ raññaɱ upayānaɱ bhavissati, bāhirānaɱ raññaɱ apayānaɱ bhavissati, bāhirānaɱ raññaɱ upayānaɱ bhavissati, abbhantarānaɱ raññaɱ apayānaɱ bhavissati, abbhantarānaɱ raññaɱ jayo bhavissati, abbhantarānaɱ raññaɱ parājayo bhavissati.|| ||</p>

					<p class="f4">Iti imassa jayo bhavissati.|| ||</p>

					<p class="f4">Imassa parājayo bhavissati.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">60(44). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: canda-ggāho bhavissati.|| ||</p>

					<p class="f4">Suriyaggāho bhavissati.|| ||</p>

					<p class="f4">Nakkhattagāho bhavissati.|| ||</p>

					<p class="f4">Candima-suriyānaɱ patha-gamanaɱ bhavissati.|| ||</p>

					<p class="f4">Candima-suriyānaɱ uppatha-gamanaɱ bhavissati.|| ||</p>

					<p class="f4">Nakkhattānaɱ patha-gamanaɱ bhavissati.|| ||</p>

					<p class="f4">Nakkhattānaɱ uppatha-gamanaɱ bhavissati.|| ||</p>

					<p class="f4">Ukkāpāto bhavissati.|| ||</p>

					<p class="f4">Dīsāḍāho bhavissati.|| ||</p>

					<p class="f4">Bhūmi-cālo bhavissati.|| ||</p>

					<p class="f4">Deva-dundubhi bhavissati.|| ||</p>

					<p class="f4">Candima-suriya-nakkhattānaɱ uggamanaɱ ogamanaɱ saɱkilesaɱ vodānaɱ bhavissati.|| ||</p>

					<p class="f4">Evaɱ-vipāko canda-ggāho bhavissati.|| ||</p>

					<p class="f4">Evaɱ-vipāko suriya-ggāho bhavissati.|| ||</p>

					<p class="f4">Evaɱ-vipāko nakkhatta-ggāho bhavissati.|| ||</p>

					<p class="f4">Evaɱvipākaɱ candima-suriyānaɱ patha-gamanaɱ bhavissati.|| ||</p>

					<p class="f4">Evaɱvipākaɱ candima-suriyānaɱ uppatha-gamanaɱ bhavissati.|| ||</p>

					<p class="f4">Evaɱvipākaɱ nakkhattānaɱ patha-gamanaɱ bhavissati.|| ||</p>

					<p class="f4">Evaɱvipākaɱ nakkhattānaɱ uppatha-gamanaɱ bhavissati.|| ||</p>

					<p class="f4">Evaɱ-vipāko ukkā-pāto bhavissati.|| ||</p>

					<p class="f4">Evaɱ-vipāko disā-ḍāho bhavissati.|| ||</p>

					<p class="f4">Evaɱ-vipāko bhūmi-cālo bhavissati.|| ||</p>

					<p class="f4">Evaɱ-vipāko deva-dundūbhi bhavissati.|| ||</p>

					<p class="f4">Evaɱ-vipāko candima-suriya-nakkhattānaɱ uggamanaɱ ogamanaɱ saŋkilesaɱ vodānaɱ bhavissati.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">61(45). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: subbuṭṭhikā bhavissati.|| ||</p>

					<p class="f4">Dubbuṭṭhikā bhavissati.|| ||</p>

					<p class="f4">Subhikkhaɱ bhavissati.|| ||</p>

					<p class="f4">Dubbhikkhaɱ bhavissati.|| ||</p>

					<p class="f4">Khemaɱ bhavissati.|| ||</p>

					<p class="f4">Bhayaɱ bhavissati.|| ||</p>

					<p class="f4">Rogo bhavissati.|| ||</p>

					<p class="f4">Ārogyaɱ bhavissati.|| ||</p>

					<p class="f4">Muddā gaṇanā saɱkhānaɱ kāveyyaɱ lokāyataɱ.|| ||</p>

					<p class="f4">Iti vā iti eva-rūpāya tiracchāna-vijjāya micchā ājīvena paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">62(46).|| ||</p>

					<p class="f4">Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: āvāhanaɱ vivāhanaɱ saɱvadanaɱ vivadanaɱ saɱkiraṇaɱ vikiraṇaɱ subhaga-karaṇaɱ dubbhaga-karaṇaɱ viruddha-gabbha-karaṇaɱ jivhā-nittha-d-danaɱ hanusaɱhananaɱ hatthābhijappanaɱ hanu-jappanaɱ kaṇṇa-jappanaɱ ādāsa-pañhaɱ kumāripañhaɱ deva-pañhaɱ ādiccupaṭṭhānaɱ Mahat-upaṭṭhānaɱ abbhujjalanaɱ sirivhāyanaɱ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">63(47). Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaɱ kappenti.|| ||</p>

					<p class="f4">Seyyath'īdaɱ: santi-kammaɱ paṇidhi-kammaɱ bhūtakammaɱ bhuri-kammaɱ vassa-kammaɱ vossa-kammaɱ vatthu-kammaɱ vatthu-parikiraṇaɱ ācamanaɱ nahāpanaɱ juhanaɱ vamanaɱ virecanaɱ uddha-virecanaɱ adho-virecanaɱ sīsa-virecanaɱ kaṇṇa-telaɱ netta-tappanaɱ natthu-kammaɱ añjanaɱ paccañjanaɱ sālākiyaɱ salla-kattiyaɱ dāraka-tikicchā mūla-bhesajjānaɱ anuppadānaɱ osadhīnaɱ paṭimokkho.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiɱ.|| ||</p>

					<p class="f4">64(48). Sa kho so vāseṭṭha bhikkhu evaɱ sīla-sampanno na kuto ci bhayaɱ samanupassati yad idaɱ sīlasaŋvarato.|| ||</p>

					<p class="f4">Seyyathā pi vāseṭṭha khattiyo muddhā-vasitto nihatapaccāmitto na kuto ci bhayaɱ samanupassati yad idaɱ pacca-t-thikato, evam eva kho vāseṭṭha bhikkhu evaɱ sīla-sampanno na kuto ci bhayaɱ samanupassati yad idaɱ sīlasaŋvarato.|| ||</p>

					<p class="f4">So iminā ariyena sīla-k-khandhena samannāgato ajjhattaɱ anavajja-sukhaɱ paṭisaŋvedeti.|| ||</p>

					<p class="f4">Evaɱ kho vāseṭṭha bhikkhu sīla-sampanno hoti.|| ||</p>

					<p class="f4">65(49). Kathañ ca vāseṭṭha bhikkhu indriyesu gutta-dvāro hoti? Idha vāseṭṭha bhikkhu cakkhunā rūpaɱ disvā na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ cakkhu'ndriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ tassa saɱvarāya paṭipajjati.|| ||</p>

					<p class="f4">Rakkhati cakkhu'ndriyaɱ.|| ||</p>

					<p class="f4">Cakkhundriye saŋvaraɱ āpajjati.|| ||</p>

					<p class="f4">Sotena saddaɱ sutvā na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ sot'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ tassa saɱvarāya paṭipajjati.|| ||</p>

					<p class="f4">Rakkhati sot'indriyaɱ.|| ||</p>

					<p class="f4">Sotindriye saŋvaraɱ āpajjati.|| ||</p>

					<p class="f4">Ghāṇena gandhaɱ ghāyitvā na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ ghāṇindriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ tassa saɱvarāya paṭipajjati.|| ||</p>

					<p class="f4">Rakkhati ghāṇindriyaɱ.|| ||</p>

					<p class="f4">Ghāṇindriye saŋvaraɱ āpajjati.|| ||</p>

					<p class="f4">Jivhāya rasaɱ sāyitvā na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ jivh'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ tassa saɱvarāya paṭipajjati.|| ||</p>

					<p class="f4">Rakkhati jivh'indriyaɱ.|| ||</p>

					<p class="f4">Jivhindriye saŋvaraɱ āpajjati.|| ||</p>

					<p class="f4">Kāyena phoṭṭhabbaɱ phusitvā na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ kāy'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ tassa saɱvarāya paṭipajjati.|| ||</p>

					<p class="f4">Rakkhati kāy'indriyaɱ.|| ||</p>

					<p class="f4">Kāyindriye saŋvaraɱ āpajjati.|| ||</p>

					<p class="f4">Manasā dhammaɱ viññāya na nimittaggāhī hoti nānuvyañjanaggāhī.|| ||</p>

					<p class="f4">Yatvādhi-karaṇamenaɱ man'indriyaɱ asaɱvutaɱ viharantaɱ abhijjhā domanassā pāpakā akusalā dhammā anvassaveyyuɱ tassa saɱvarāya paṭipajjati.|| ||</p>

					<p class="f4">Rakkhati man'indriyaɱ.|| ||</p>

					<p class="f4">Man'indriye saŋvaraɱ āpajjati.|| ||</p>

					<p class="f4">So iminā ariyena indriya-saɱvarena samannāgato ajjhattaɱ abyāsekasukhaɱ paṭisaŋvedeti.|| ||</p>

					<p class="f4">Evaɱ kho vāseṭḍha bhikkhu indriyesu gutta-dvāro hoti.|| ||</p>

					<p class="f4">50. Kathañ ca vāseṭṭha bhikkhu sati-sampajaññena samannāgato hoti? Idha vāseṭṭha bhikkhu abhikkante paṭikkante sampajāna-kārī hoti.|| ||</p>

					<p class="f4">Ālokite vilokite sampajāna-kārī hoti.|| ||</p>

					<p class="f4">Samiñjite pasārite sampajāna-kārī hoti.|| ||</p>

					<p class="f4">Saŋghāṭipatta-cīvaradhāraṇe sampajāna-kārī hoti.|| ||</p>

					<p class="f4">Asite pīte khāyite sāyite sampajāna-kārī hoti.|| ||</p>

					<p class="f4">Uccāra-passā-vakamme sampajāna-kārī hoti.|| ||</p>

					<p class="f4">Gate ṭhite nisinne sutte jāgarite bhāsite tuṇhī-bhāve sampajāna-kārī hoti.|| ||</p>

					<p class="f4">Evaɱ kho vāseṭṭha bhikkhu sati-sampajaññena samannāgato hoti.|| ||</p>

					<p class="f4">67(51). Kathañ ca vāseṭṭha bhikkhu santuṭṭho hoti? Idha vāseṭṭha bhikkhu santuṭṭho hoti kāya-parihāriyena cīvarena kucchiparihāriyena piṇḍa-pātena.|| ||</p>

					<p class="f4">So yena yen'eva pakkamati samādāyeva pakkamati.|| ||</p>

					<p class="f4">Seyyathā pi vāseṭṭha pakkhi sakuṇo yena yen'eva ḍeti sapattabhāro'va ḍeti, evam eva kho vāseṭṭha bhikkhu santuṭṭho hoti kāya-parihāriyena cīvarena kucchiparihāriyena piṇḍa-pātena.|| ||</p>

					<p class="f4">So yena yen'eva pakkamati samādāyeva pakkamati.|| ||</p>

					<p class="f4">Evaɱ kho vāseṭṭha bhikkhu santuṭṭho hoti.|| ||</p>

					<p class="f4">68(52). So iminā ca ariyena sīla-k-khandhena samannāgato iminā ca ariyena indriya-saɱvarena samannāgato iminā ca ariyena sati-sampajaññena samannāgato imāya ca ariyāya santuṭṭhiyā samannāgato vivittaɱ sen'āsanaɱ bhajati araññaɱ rukkha-mūlaɱ pabbataɱ kandaraɱ giri-guhaɱ susānaɱ vana-patthaɱ abbhokāsaɱ palālapuñjaɱ.|| ||</p>

					<p class="f4">So pacchā-bhattaɱ piṇḍa-pāta-paṭikkanto nisīdati pallaŋkaɱ ābhujitvā ujuɱ kāyaɱ paṇidhāya parimukhaɱ satiɱ upaṭṭha-petvā.|| ||</p>

					<p class="f4">69(53). So abhijjhaɱ loke pahāya vigat-ā-bhijjhena cetasā viharati.|| ||</p>

					<p class="f4">Abhijjhāya cittaɱ parisodheti.|| ||</p>

					<p class="f4">vyāpāda-padosaɱ pahāya avyāpanna-citto viharati sabba-pāṇa-bhūta-hitānukampī.|| ||</p>

					<p class="f4">vyāpāda-padosā cittaɱ parisodheti.|| ||</p>

					<p class="f4">Thīna-middhaɱ pahāya vigatathīna-middho viharati āloka-saññī sato sampajāno.|| ||</p>

					<p class="f4">Thīna-middhā cittaɱ parisodheti.|| ||</p>

					<p class="f4">Uddhacca-kukkuccaɱ pahāya anuddhato viharati ajjhattaɱ vūpasanta-citto.|| ||</p>

					<p class="f4">Uddhacca-kukkuccā cittaɱ parisodheti.|| ||</p>

					<p class="f4">Vici-kicchaɱ pahāya tiṇṇa-vici-kiccho viharati akathaɱ-kathī kusalesu dhammesu.|| ||</p>

					<p class="f4">Vicikicchāya cittaɱ parisodheti.|| ||</p>

					<p class="f4">54. seyyathā pi vāseṭṭha puriso iṇaɱ ādāya kammante payojeyya, tassa te kammantā samijjheyyuɱ, so yāni ca porāṇāni iṇamūlāni tāni ca byantīkareyya, siyā c'assa uttariɱ avasiṭṭhaɱ dārabharaṇāya, tassa evam assa: "ahaɱ kho pubbe iṇaɱ ādāya kammante payojesiɱ.|| ||</p>

					<p class="f4">Tassa me te kammantā samijjhiɱsu.|| ||</p>

					<p class="f4">So'haɱ yāni ca porāṇāni iṇamūlāni tāni ca byantī akāsiɱ.|| ||</p>

					<p class="f4">Atthi ca me uttariɱ avasiṭṭhaɱ dārabharaṇāyā" ti.|| ||</p>

					<p class="f4">So tatonidānaɱ labhetha pāmojjaɱ, adhigaccheyya somanassaɱ-|| ||</p>

					<p class="f4">71(55). seyyathā pi vāseṭṭha puriso ābādhiko assa dukkhito bāḷha-gilāno, bhattaɱ c'assa na c-chādeyya, na c'assa kāye balamattā, so aparena samayena tamhā ābādhā mucceyya, bhattañ c'assa chādeyya, siyā c'assa kāye balamattā, tassa evam assa: "ahaɱ kho pubbe ābādhiko ahosiɱ dukkhito bāḷha-gilāno.|| ||</p>

					<p class="f4">Bhattaɱ ca me nacchādesi.|| ||</p>

					<p class="f4">Nacassa me āsi kāye balamattā.|| ||</p>

					<p class="f4">So'mhi etarahi tamhā ābādhā mutto bhattañ ca me chādeti.|| ||</p>

					<p class="f4">Atthi ca me kāye balamattā" ti.|| ||</p>

					<p class="f4">So tato nidānaɱ labhetha pāmojjaɱ, adhigaccheyya somanassaɱ-|| ||</p>

					<p class="f4">72(56). seyyathā pi vāseṭṭha puriso bandhanāgāre baddho assa, so aparena samayena tamhā bandhanāgārā mucceyya sotthinā avyayena, na c'assa kiñci bhogānaɱ vayo, tassa evam assa: "ahaɱ kho pubbe bandhanāgāre baddho ahosi.|| ||</p>

					<p class="f4">So'mhi etarahi tamhā bandhanāgārā mutto sotthinā avyayena.|| ||</p>

					<p class="f4">N'atthi ca me kiñci bhogānaɱ vayo" ti.|| ||</p>

					<p class="f4">So tatonidānaɱ labhetha pāmojjaɱ, adhigaccheyya somanassaɱ-|| ||</p>

					<p class="f4">73(57). seyyathā pi vāseṭṭha puriso dāso assa anattādhīno parādhīno na yenakām'aŋgamo, so aparena samayena tamhā dāsabyā mucceyya attādhīno aparādhīno bhujisso yenakām'aŋgamo, tassa evam assa: "ahaɱ kho pubbe dāso ahosiɱ anattādhīno parādhīno na yenakām'aŋgamo, so'mhi etarahi tamhā dāsabyā mutto attādhīno aparādhīno bhujisso yenakām'aŋgamo" ti.|| ||</p>

					<p class="f4">So tatonidānaɱ labhetha pāmojjaɱ, adhigaccheyya somanassaɱ-|| ||</p>

					<p class="f4">74(59). seyyathā pi vāseṭṭha puriso sadhano sabhogo kantāraddhāna-maggaɱ paṭipajjeyya dubbhikkhaɱ sappaṭi-bhayaɱ.|| ||</p>

					<p class="f4">So aparena samayena taɱ kantāraɱ nitthareyya, sotthinā gāmantaɱ anupāpuṇeyya khemaɱ appaṭibhayaɱ, tassa evam assa: "ahaɱ kho pubbe sadhano sabhogo kantāraddhāna-maggaɱ paṭipajjiɱ dubbhikkhaɱ sappaṭi-bhayaɱ.|| ||</p>

					<p class="f4">So'mhi etarahi taɱ kantāraɱ tiṇṇo sotthinā gāmantaɱ anuppatto khemaɱ appaṭibhayan" ti.|| ||</p>

					<p class="f4">So tato nidānaɱ labhetha pāmojjaɱ adhigaccheyya somanassaɱ-|| ||</p>

					<p class="f4">75(60). Evam eva kho vāseṭṭha bhikkhu yathā iṇaɱ yathā rogaɱ yathā bandhanāgāraɱ yathā dāsabyaɱ yathā kantāraddhāna-maggaɱ evaɱ ime pañca nīvaraṇe appahīṇe attani samanupassati.|| ||</p>

					<p class="f4">Seyyathā pi vāseṭṭha ānaṇyaɱ yathā ārogyaɱ yathā bandhanā mokkhaɱ yathā bhujissaɱ yathā khemantabhūmiɱ evam eva kho vāseṭṭha bhikkhu ime pañca nīvaraṇe pahīṇe attani samanupassati.|| ||</p>

					<p class="f4">76(61). Tass'ime pañca nīvaraṇe pahīṇe attani samanupassato pāmojjaɱ jāyati.|| ||</p>

					<p class="f4">Pamuditassa pīti jāyati.|| ||</p>

					<p class="f4">Pītimanassa kāyo passambhati.|| ||</p>

					<p class="f4">Passaddhakāyo sukhaɱ vedeti.|| ||</p>

					<p class="f4">Sukhino cittaɱ samādhiyati.|| ||</p>

					<p class="f4">77. So mettā-saha-gatena cetasā ekaɱ disaɱ eritvā <a id="pg251"><span class="f2 g"><b>[251]</b></span></a> viharati tathā dutiyaɱ tathā tatiyaɱ tathā catutthiɱ.|| ||</p>

					<p class="f4">Iti uddham-adho tiriyaɱ sabbadhi sabbattatāya sabbā-vantaɱ lokaɱ mettā-saha-gatena cetasā vipulena mahaggatena appamāṇena averena avyāpajjhena pharitvā viharati.|| ||</p>

					<p class="f4">Seyyathā pi vāseṭṭha balavā saŋkhadhamo appakasiren'eva cātud-disaɱ sarena viññāpeyya, evam eva kho vāseṭṭha evaɱ bhāvitāya mettāya ceto-vimuttiyā yaɱ pamāṇakataɱ kammaɱ na taɱ tatrāvasissati, na taɱ tatrāvatiṭṭhati.|| ||</p>

					<p class="f4">Ayam pi kho vāseṭṭha brahmuno sahavyatāya Maggo.|| ||</p>

					<p class="f4">78. Puna ca paraɱ vāseṭṭha bhikkhu karuṇā-saha-gatena cetasā ekaɱ disaɱ eritvā viharati tathā dutiyaɱ tathā tatiyaɱ tathā catutthiɱ.|| ||</p>

					<p class="f4">Iti uddham-adho tiriyaɱ sabbadhi sabbattatāya sabbā-vantaɱ lokaɱ karuṇā-saha-gatena cetasā vipulena mahaggatena appamāṇena averena avyāpajjhena pharitvā viharati.|| ||</p>

					<p class="f4">Seyyathā pi vāseṭṭha saŋkhadhamo appakasiren'eva cātud-disaɱ sarena viññāpeyya, evam eva kho vāseṭṭha evaɱ bhāvitāya mettāya ceto-vimuttiyā yaɱ pamāṇakataɱ kammaɱ na taɱ tatrāvasissati, na taɱ tatrāvatiṭṭhati.|| ||</p>

					<p class="f4">Ayam pi kho vāseṭṭha brahmuno sahavyatāya Maggo.|| ||</p>

					<p class="f4">79. Puna ca paraɱ vāseṭṭha bhikkhu muditā-saha-gatena cetasā ekaɱ disaɱ eritvā viharati tathā dutiyaɱ tathā tatiyaɱ tathā catutthiɱ.|| ||</p>

					<p class="f4">Iti uddham-adho tiriyaɱ sabbadhi sabbattatāya sabbā-vantaɱ lokaɱ muditā-saha-gatena cetasā vipulena mahaggatena appamāṇena averena avyāpajjhena pharitvā viharati.|| ||</p>

					<p class="f4">Seyyathā pi vāseṭṭha balavā saŋkhadhamo appakasiren'eva cātud-disaɱ sarena viññāpeyya, evam eva kho vāseṭṭha evaɱ bhāvitāya mettāya ceto-vimuttiyā yaɱ pamāṇakataɱ kammaɱ na taɱ tatrāvasissati, na taɱ tatrāvatiṭṭhati.|| ||</p>

					<p class="f4">Ayam pi kho vāseṭṭha brahmuno sahavyatāya Maggo.|| ||</p>

					<p class="f4">80. Puna ca paraɱ vāseṭṭha bhikkhu upekkhā-saha-gatena cetasā ekaɱ disaɱ eritvā viharati tathā dutiyaɱ tathā tatiyaɱ tathā catutthiɱ.|| ||</p>

					<p class="f4">Iti uddham-adho tiriyaɱ sabbadhi sabbattatāya sabbā-vantaɱ lokaɱ upekkhā-saha-gatena cetasā vipulena mahaggatena appamāṇena averena avyāpajjhena pharitvā viharati.|| ||</p>

					<p class="f4">Seyyathā pi vāseṭṭha balavā saŋkhadhamo appakasiren'eva cātud-disaɱ sarena viññāpeyya, evam eva kho vāseṭṭha evaɱ bhāvitāya mettāya ceto-vimuttiyā yaɱ pamāṇakataɱ kammaɱ na taɱ tatrāvasissati, na taɱ tatrāvatiṭṭhati.|| ||</p>

					<p class="f4">Ayam pi kho vāseṭṭha brahmuno sahavyatāya Maggo.|| ||</p>

					<p class="f4">81. Taɱ kiɱ maññasi vāseṭṭha? Evaɱ vihārī bhikkhu sapariggaho vā apariggaho vā" ti?|| ||</p>

					<p class="f4">"Apariggaho bho Gotama."|| ||</p>

					<p class="f4">"Saveracitto vā averacitto vā" ti?|| ||</p>

					<p class="f4">"Averacitto bho Gotama."|| ||</p>

					<p class="f4">"Savyāpajjha citto vā avyāpajjha-citto vā" ti?|| ||</p>

					<p class="f4">"Avyāpajjha citto bho Gotama"|| ||</p>

					<p class="f4">"Saɱkiliṭṭhacitto vā asaɱkiliṭṭha-citto vā" ti?|| ||</p>

					<p class="f4">"Asaɱkiliṭṭha-citto bho Gotama."|| ||</p>

					<p class="f4">"Vasa-vatti vā avasavattī vā" ti?|| ||</p>

					<p class="f4">"Vasa-vatti bho Gotama."|| ||</p>

					<p class="f4">82. <a id="pg252"><span class="f2 g"><b>[252]</b></span></a> iti kira vāseṭṭha apariggaho bhikkhu.|| ||</p>

					<p class="f4">Apariggaho Brahmā.|| ||</p>

					<p class="f4">Api nu kho apariggahassa bhikkhuno apariggahena brahmunā saddhiɱ saɱsandati sametī" ti?|| ||</p>

					<p class="f4">"Evaɱ bho Gotama."|| ||</p>

					<p class="f4">"Sādhu vāseṭṭha.|| ||</p>

					<p class="f4">So vata vāseṭṭha apariggabho bhikkhu kāyassa bhedā param maraṇā apariggahassa brahmuno sahavyupago bhavissatīti ṭhāname taɱ vijjati."|| ||</p>

					<p class="f4">83. Iti kira vāseṭṭha averacitto bhikkhu.|| ||</p>

					<p class="f4">Averacitto Brahmā.|| ||</p>

					<p class="f4">Api nu kho averacittassa bhikkhuno averacittena brahmunā saddhiɱ saɱsandati sametī" ti?|| ||</p>

					<p class="f4">"Evaɱ bho Gotama."|| ||</p>

					<p class="f4">"Sādhu vāseṭṭha.|| ||</p>

					<p class="f4">So vata vāseṭṭha averacitto bhikkhu kāyassa bhedā param maraṇā averacitgassa brahmuno sahavyupago bhavissatīti ṭhāname taɱ vijjati."|| ||</p>

					<p class="f4">84. Iti kira vāseṭṭha avyāpajjha-citto bhikkhu.|| ||</p>

					<p class="f4">Avyāpajjhacitto Brahmā.|| ||</p>

					<p class="f4">Api nu kho avyāpajjha-cittassa bhikkhuno avyāpajjha-cittena brahmunā saddhiɱ saɱsandati sametī" ti?|| ||</p>

					<p class="f4">"Evaɱ bho Gotama"|| ||</p>

					<p class="f4">"Sādhu vāseṭṭha.|| ||</p>

					<p class="f4">So vata vāseṭṭha avyāpajjha-citto bhikkhu kāyassa bhedā param maraṇā avyāpajjhacitgassa brahmuno sahavyupago bhavissatīti ṭhāname taɱ vijjati."|| ||</p>

					<p class="f4">85. Iti kira vāseṭṭha asaɱkiliṭṭha-citto bhikkhu.|| ||</p>

					<p class="f4">Asaɱkiliṭṭha-citto Brahmā.|| ||</p>

					<p class="f4">Api nu kho asaɱkiliṭṭha-cittassa bhikkhuno asaɱkiliṭṭha-cittena brahmunā saddhiɱ saɱsandati sametī" ti?|| ||</p>

					<p class="f4">"Evaɱ bho Gotama"|| ||</p>

					<p class="f4">"Sādhu vāseṭṭha.|| ||</p>

					<p class="f4">So vata vāseṭṭha asaɱkiliṭṭha-citto bhikkhu kāyassa bhedā param maraṇā asaɱkiliṭṭhacitgassa brahmuno sahavyupago bhavissatīti ṭhāname taɱ vijjati."|| ||</p>

					<p class="f4">86. Iti kira vāseṭṭha vasattī bhikkhu.|| ||</p>

					<p class="f4">Vasavattī Brahmā.|| ||</p>

					<p class="f4">Api nu kho vasavattissa bhikkhuno vasavattinā brahmunā saddhiɱ saɱsandati sametī" ti?|| ||</p>

					<p class="f4">"Evaɱ bho Gotama"|| ||</p>

					<p class="f4">"Sādhu vāseṭṭha.|| ||</p>

					<p class="f4">So vata vāseṭṭha vasavattī bhikkhu kāyassa bhedā param maraṇā vasavattissa brahmuno sahavyupago bhavissatīti ṭhāname taɱ vijjati."|| ||</p>

					<p class="f4">87. Evaɱ vutte vāseṭṭhaBhāradvājā māṇavā Bhagavantaɱ etad avocuɱ: "abhikkantaɱ bho Gotama abhikkantaɱ bho Gotama.|| ||</p>

					<p class="f4">Seyyathā pi bho Gotama nikkujjitaɱ vā ukkujjeyya, paṭi-c-channaɱ vā vivareyya, mūḷhassa vā Maggaɱ ācikkheyya, andha-kāre vā telappajjotaɱ dhāreyya cakkhu-manto rūpāni dakkhintīti, evam eva bhotā Gotamena aneka-pariyāyena dhammo pakisito.|| ||</p>

					<p class="f4">Ete mayaɱ Bhagavantaɱ Gotamaɱ saraṇaɱ gacchāma Dhammañ ca bhikkhu-Saŋghañ ca.|| ||</p>

					<p class="f4">Upāsake ne bhavaɱ Gotamo dhāretu ajja-t-agge pāṇupete saraṇaɱgate" ti.|| ||</p>

					<p class="f4 ctr">Tevijjasuttaɱ niṭṭhitaɱ terasamaɱ.</p>

</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>