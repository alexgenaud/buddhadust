<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Dīgha Nikāya, Sutta 19, The Maha Govinda Suttantam. Brahma Eternal Youth reminds the Buddha of a former birth." />
<title>DN 19: Maha Govinda Suttantam</title>
</head>

<body>

<p class="ctr"><img src="../../../resources/images/dighapage.jpg" alt="Dīgha Nikāya" width="576" height="42"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>
<hr />

<p>&nbsp;</p>

<div class="main">

					<h4 class="ctr">Dīgha Nikāya</h4>

					<h4 class="ctr"><a href="../../../backmatter/indexes/sutta/dn/idx_digha_nikaya.htm#p19">Sutta 19</a></h4>

					<h1>Mahā-Govinda Suttantaɱ</h1>

					<p class="ctr f1">Adapted from the digital version of the <b>Sri Lanka Buddha Jayanti Tripitaka Series</b></p>

					<p>&nbsp;</p>

					<hr />

					<p><a id="pg220"><span class="f2 g"><b>[220]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/pts/dn/dn.19.rhyt.pts.htm#p1">pts</a>]</span> E<span class="fp3">VAṂ ME SUTAṂ.</span>|| ||</p>

					<p class="f4">Ekaɱ samayaɱ Bhagavā Rājagahe viharati Gijjhakūṭe pabbate.|| ||</p>

					<p class="f4">Atha kho Pañcasikho Gandhabba-putto abhikkantāya rattiyā abhikkanta-vaṇṇo kevala-kappaɱ Gijjhakūṭaɱ obhāsetvā yena Bhagavā ten'upasankami.|| ||</p>

					<p class="f4">Upasaŋkamitvā Bhagavantaɱ abhivādetvā eka-m-antaɱ aṭṭhāsi.|| ||</p>

					<p class="f4">Eka-m-antaɱ ṭhito kho Pañcasikho Gandhabba-putto Bhagavantaɱ etad avoca:|| ||</p>

					<p class="f4">"Yaɱ me bhante devānaɱ Tāvatiɱsānaɱ sammukhā sutaɱ sammukhā paṭiggahitaɱ,||<br />
					ārocem etaɱ bhante Bhagavato" ti.|| ||</p>

					<p class="f4">"Ārocehi me tvaɱ Pañcasikhā' ti Bhagavā avoca.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">2. "Purimāni bhante divasāni purimatarāni,||<br />
					tadahu'posathe paṇṇarase pavāraṇāya puṇṇamāya rattiyā kevalakappā ca devā Tāvatiɱsā Sudhammāyaɱ sabhāyaɱ sanni-sinnā honti sanni-patitā,||<br />
					mahatī ca dibba parisā samantato nisinnā honti,||<br />
					cattāro ca Mahārājā cātuddisā nisinnā honti.|| ||</p>

					<p class="f4">Puratthimāya disāya Dhataraṭṭho Mahārājā pacchābhimukho nisinno hoti deve purakkhatvā Dakkhiṇāya disāya Virūḷhako Mahārājā uttarābhimukho nisinno hoti deve purakkhatvā.|| ||</p>

					<p class="f4">Pacchimāya disāya <a id="pg221"><span class="f2 g"><b>[221]</b></span></a> Virūpakkho Mahārājā puratthābhimukho nisinno hoti deve purakkhatvā.|| ||</p>

					<p class="f4">Uttarāya disāya Vessavaṇo Mahārājā dakkhiṇābhimukho nisinno hoti deve purakkhatvā.|| ||</p>

					<p class="f4">Yadā bhante kevalakappā ca devā Tāvatiɱsā Sudhammāyaɱ sabhāyaɱ sanni-sinnā honti sanni-patitā,||<br />
					mahatī ca dibba parisā samantato nisinnā honti,||<br />
					cattāro ca Mahārājā cātuddisā nisinnā honti,||<br />
					idaɱ tesaɱ hoti āsanasmiɱ atha pacchā amhākaɱ āsanaɱ hoti.|| ||</p>

					<p class="f4">Ye te bhante devā Bhagavati Brahma-cariyaɱ caritvā adhun-ūppannā Tāvatiɱsa-kāyaɱ,||<br />
					te aññe deve atirocanti vaṇṇena c'eva yasasā ca.|| ||</p>

					<p class="f4">Tena sudaɱ bhante devā Tāvatiɱsā attamanā honti pamuditā pīti-somanassa-jātā:|| ||</p>

					<p class="f4">"Dibbā vata bho kāyā paripūranti,||<br />
					hāyanti Asurā-kāyā" ti.|| ||</p>

					<p class="f4">3. Atha kho bhante Sakko devānaɱ Indo devānaɱ Tāvatiɱsānaɱ pasādaɱ viditvā imāhi gāthāhi anumodi:|| ||</p>

					<p class="f4">"Modanti vata bho devā Tāvatiɱsā sahindakā,||<br />
					Tathāgataɱ namassantā Dhammassa ca sudhammataɱ,||<br />
					Nave va deve passantā vaṇṇa-vante yasassino,||<br />
					Sugatasmiɱ Brahma-cariyaɱ caritvāna idhāgate.|| ||</p>

					<p class="f4">Te aññe atirocanti vaṇṇena yasasāyunā,||<br />
					Sāvakā Bhūri-paññassa visesūpagatā idha.|| ||</p>

					<p class="f4">Idhaɱ disvāna nandanti tāvatisā sahindakā,||<br />
					Tathāgataɱ namassantā Dhammassa ca sudhammatan" ti.|| ||</p>

					<p class="f4"><a id="pg222"><span class="f2 g"><b>[222]</b></span></a> Tena sudaɱ bhante devā Tāvatiɱsā bhīyoso mattāya attamanā honti pamuditā pīti-somanassa-jātā:|| ||</p>

					<p class="f4">"Dibbā vata bho kāyā paripūranti,||<br />
					hāyanti Asurā-kāyā" ti.|| ||</p>

					<p class="f4">4. Atha bhante Sakko devānaɱ Indo devānaɱ Tāvatiɱsānaɱ sampasādaɱ viditvā deve Tāvatiɱse āmantesi:|| ||</p>

					<p class="f4">"Iccheyyātha no tumhe mārisā tassa Bhagavato aṭṭha yathā-bhucce vaṇṇe sotun" ti?|| ||</p>

					<p class="f4">"Icchāyyāma mayaɱ mārisā tassa Bhagavato aṭṭha yathā-bhucce vaṇṇe sotun" ti.|| ||</p>

					<p class="f4">Atha bhante Sakko devānaɱ Indo devānaɱ Tāvatiɱsānaɱ Bhagavato aṭṭha yathā-bhucce vaṇṇe payirudāhāsi:|| ||</p>

					<p class="f4">5. "Taɱ kim maññanti bhonto devā Tāvatiɱsā?|| ||</p>

					<p class="f4">Yāvañ c'assa so Bhagavā bahu-jana-hitāya paṭipanno bahu-jana-sukhāya lokānukampa-kāya atthāya hitāya sukhāya deva-manussānaɱ,||<br />
					evaɱ bahu-jana-hitāya paṭipannaɱ bahu-jana-sukhāya lokānukampa-kāya atthāya hitāya sukhāya deva-manussānaɱ,||<br />
					iminā p'aŋgena samannāgataɱ Satthāraɱ,||<br />
					n'eva atītaɱse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">6. "Svākkhāto kho pana tena Bhagavatā dhammo sandiṭṭhiko akāliko ehi passiko opanayiko paccattaɱ veditabbo viññūhi.|| ||</p>

					<p class="f4">Evaɱ opanayikassa Dhammassa desetāraɱ,||<br />
					iminā p'aŋgena samannāgataɱ Satthāraɱ,||<br />
					n'eva atītaɱse samanupassāma,||<br />
					na pan'etarehi aññatra tena Bhagavatā.|| ||</p>

					<p class="f4">7. "Idaɱ kusalan ti kho pana tena Bhagavatā suppaññattaɱ.|| ||</p>

					<p class="f4">Idaɱ akusalan ti suppaññattaɱ.|| ||</p>

					<p class="f4">Idaɱ <a id="pg223"><span class="f2 g"><b>[223]</b></span></a> sāvajjaɱ idam anavajjaɱ.|| ||</p>

					<p class="f4">Idaɱ sevitabbanti idaɱ na sevitabbaɱ.|| ||</p>

					<p class="f4">Idaɱ hīnaɱ idaɱ paṇītaɱ.|| ||</p>

					<p class="f4">Idaɱ kaṇha-sukka-sappaṭi-bhāgan ti suppaññattaɱ.|| ||</p>

					<p class="f4">Evaɱ kusalā-kusala-sāvajjānavajja-sevitabbā-sevitabba-hīnappaṇita-kaṇha-sukka-sa-p-paṭibhāgānaɱ dhammānaɱ paññāpetāraɱ,||<br />
					iminā p'aŋgena samannāgataɱ Satthāraɱ,||<br />
					n'eva atītaɱse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">8. "Suppaññattā kho pana tena Bhagavatā sāvakānaɱ Nibbāna-gāminī paṭipadā.|| ||</p>

					<p class="f4">Saɱsandati Nibbānañ ca paṭipadā ca.|| ||</p>

					<p class="f4">Seyyathā pi nāma Gaŋgodakaɱ Yamunodakena saɱsandati sameti,||<br />
					evam eva suppaññttā tena Bhagavatā sāvakānaɱ Nibbāna-gāminī paṭipadā,||<br />
					saɱsandati Nibbānañ ca paṭipadā ca.|| ||</p>

					<p class="f4">Evaɱ Nibbāna-gāminiyā-paṭipadāya paññāpetāraɱ iminā p'aŋgena samannāgataɱ Satthāraɱ n'eva atītaɱse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">9. "Laddha-sahāyo kho pana so Bhagavā sekhānañ c'eva paṭipadānam khīṇ'āsavānañ ca vusitavataɱ,||<br />
					te Bhagavā apanujja ekārāmataɱ anuyutto viharati.|| ||</p>

					<p class="f4">Evaɱ ekārāmataɱ anuyuttaɱ iminā p'aŋgena samannāgataɱ Satthāraɱ n'eva atītaɱse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">10. "Abhinipphanno kho pana tassa Bhagavato lābho,||<br />
					abhinipphanno sīloko,||<br />
					yāva maññe khattiyā sampiyāya-māna-rūpā viharanti.|| ||</p>

					<p class="f4">Vigata-mado kho pana so Bhagavā āhāraɱ āhāreti.|| ||</p>

					<p class="f4">Evaɱ vigata-madaɱ āhāraɱ āhāriyamāna iminā p'aŋgena samannāgataɱ Satthāraɱ n' <a id="pg224"><span class="f2 g"><b>[224]</b></span></a> eva atītaɱse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">11. "Yathā-vādī kho pana so Bhagavā tathā-kārī,||<br />
					yathā-kārī tathā-vādī.|| ||</p>

					<p class="f4">Iti yathā-vādī tathā-kārī yathā-kārī tathā-vādī.|| ||</p>

					<p class="f4">Evaɱ Dhamm-ā-nu-Dhamma-paṭipannaɱ iminā p'aŋgena samannāgataɱ Satthāraɱ n'eva atītaɱse samanupassāma,||<br />
					na pan'etarahi,||<br />
					aññatra tena Bhagavatā.|| ||</p>

					<p class="f4">12. "Tiṇṇa-vici-kiccho kho pana so Bhagavā vigata-kathaɱkatho pariyo-sita-saɱkappo ajjhāsayaɱ ādi-Brahma-cariyaɱ.|| ||</p>

					<p class="f4">Evaɱ tiṇṇa-vici-kicchaɱ vigata-kathaɱ-kathaɱ pariyo-sita-saɱkappaɱ ajjhāsayaɱ ādi-Brahma-cariyaɱ||<br />
					iminā p'aŋghena samannāgataɱ Satthāraɱ n'eva atītaɱse samanupassāma,||<br />
					na pan'etarahi,||<br />
					aññatra tena Bhagavatā" ti.|| ||</p>

					<p class="f4">Ime kho bhante Sakko devānaɱ Indo devānaɱ Tāvatiɱsānaɱ Bhagavato aṭṭha yathā-bhucce vaṇṇe payirudāhāsi.|| ||</p>

					<p class="f4">Tena sudaɱ bhante devā Tāvatiɱsā bhīyoso mattāya attamanā honti,||<br />
					pamuditā pīti-somanassa-jātā Bhagavato aṭṭha yathā-bhucce vaṇṇe sutvā.|| ||</p>

					<p class="f4">13. Tatra kho bhante ekacce devā evam āhaɱsu:|| ||</p>

					<p class="f4">"Aho vata mārisā cattāro Sammā-Sam-Buddhā loke uppajjeyyuɱ,||<br />
					Dhammañ ca deseyyuɱ,||<br />
					yathariva Bhagavā.|| ||</p>

					<p class="f4">Tad assa bahu-jana-hitāya bahu-jana-sukhāya lokānukampakāya atthāya hitāya sukhāya deva-manussānan" ti.|| ||</p>

					<p class="f4">Ekacce devā evam āhaɱsu:|| ||</p>

					<p class="f4">"Tiṭṭhantu mārisā cattāro Sammā-Sam-Buddhā.|| ||</p>

					<p class="f4">Aho vata mārisā tayo Sammā-Sam-Buddhā loke uppajjeyyuɱ Dhammañ ca deseyyuɱ,||<br />
					yathariva Bhagavā.|| ||</p>

					<p class="f4">Tad assa bahu-jana-hitāya bahu-jana-sukhāya lokānukampāya atthāya hitāya sukhāya deva-manussānan" ti.|| ||</p>

					<p class="f4">Ekacce devā evam āhaɱsu:|| ||</p>

					<p class="f4">"Tiṭṭhantu mārisā cattāro Sammā-Sam-Buddhā.|| ||</p>

					<p class="f4">Aho vata mārisā tayo Sammā-Sam-Buddhā loke uppajjeyyuɱ,||<br />
					Dhammañ ca deseyyuɱ,||<br />
					yathariva Bhagavā.|| ||</p>

					<p class="f4">Tad assa bahu-jana-hitāya bahu-jana-sukhāya lokānukampāya atthāya hitāya sukhāya deva-manussānan" ti.|| ||</p>

					<p class="f4">Ekacce devā evam āhaɱsu:|| ||</p>

					<p class="f4">"Tiṭṭhantu mārisā tayo Sammā-Sam-Buddhā.|| ||</p>

					<p class="f4">Aho vata mārisā dve Sammā-Sam-Buddhā loke uppajjeyyuɱ,||<br />
					Dhammañ ca deseyyuɱ,||<br />
					yathariva Bhagavā.|| ||</p>

					<p class="f4">Tad assa bahu-jana-hitāya bahu-jana-sukhāya lokānukampāya atthāya hitāya sukhāya deva-manussānan" ti.|| ||</p>

					<p class="f4"><a id="pg225"><span class="f2 g"><b>[225]</b></span></a> 14. Evaɱ vutte bhante Sakko devānaɱ Indo deve Tāvatiɱse etad avoca:|| ||</p>

					<p class="f4">"Aṭṭhānaɱ kho etaɱ mārisā anavakāso yaɱ ekissā loka-dhātuyā dve arahanto Sammā-Sam-Buddhā apubbaɱ acarimaɱ uppajjeyyuɱ.|| ||</p>

					<p class="f4">N'etaɱ ṭhānaɱ vijjati.|| ||</p>

					<p class="f4">Aho vata mārisā so Bhagavā appābādho appātaŋko ciraɱ dīgham addhānaɱ tiṭṭheyya.|| ||</p>

					<p class="f4">Tad assa bahu-jana-hitāya bahu-jana-sukhāya lokānukampāya atthāya hitāya sukhāya deva-manussānan" ti.|| ||</p>

					<p class="f4">Atha bhante yen'atthena devā Tāvatiɱsā Sudhammāyaɱ sabhāyaɱ sanni-sinnā honti sanni-patitā,||<br />
					taɱ atthaɱ cintayitvā taɱ atthaɱ mantayitvā vutta-vacanā pi taɱ Cattāro Mahārājā tasmiɱ atthe honti||<br />
					paccānu-siṭṭha-vacanā pi taɱ Cattāro Mahārājā tasmiɱ atthe honti sakesu sakesu āsanesu ṭhitā avipakkantā.|| ||</p>

							<p class="f4 in2">"Te vutta-vākyā rājāno paṭiggayhānusāsaniɱ||<br />
							Vi-p-pasanna-manā santā aṭṭhaɱsu sambhi āsane" ti.|| ||</p>

					<p class="f4">15. Atha kho bhante uttarāya disāya uḷāro āloko sañjāyi obhāso pātu-r-ahosi ati-k-kamm'eva devānaɱ devānubhāvaɱ.|| ||</p>

					<p class="f4">Atha bhante Sakko devānaɱ Indo deve Tāvatiɱse āmantesi:|| ||</p>

					<p class="f4">"Yathā kho mārisā nimittā dissanti āloko sañjāyati obhāso pātu-bhavati Brahmā pātu-bhavissati.|| ||</p>

					<p class="f4">Brahmuno etaɱ pubba-nimittaɱ pātu-bhāvāya yad idaɱ āloko sañjāyati obhāso pātu-bhavatī ti.|| ||</p>

							<p class="f4 in2">"Yathā nimittā dissanti, Brahmā pātu-bhavissati,||<br />
							Brahmuno h'etaɱ nimittaɱ obhāso vipulo mahā" ti.|| ||</p>

					<p class="f4"><a id="pg226"><span class="f2 g"><b>[226]</b></span></a> Atha kho bhante devā Tāvatiɱsā yathā sakesu āsanesu nisīdiɱsu:|| ||</p>

					<p class="f4">"Obhāsam etaɱ ñassāma,||<br />
					yaɱ vipāko bhavissati,||<br />
					sacchi-katvā va naɱ gamissāmā" ti.|| ||</p>

					<p class="f4">Cattāro pi Mahārājā yathā-sakesu āsanesu nisīdiɱsu:|| ||</p>

					<p class="f4">"Obhāsam etaɱ ñassāma,||<br />
					yaɱ vipāko bhavissati,||<br />
					sacchi-katvā va naɱ gamissāmā" ti.|| ||</p>

					<p class="f4">Idaɱ sutvā devā Tāvatiɱsā ek'aggatā samā-pajjiɱsu:|| ||</p>

					<p class="f4">"Obhāsam etaɱ ñassāma,||<br />
					yaɱ vipāko bhavissati,||<br />
					sacchi-katvā va naɱ gamissāmā" ti.|| ||</p>

					<p class="f4">16. Yadā bhante Brahmā Sanaɱkumāro devānaɱ Tāvatisānaɱ pātu bhavati,||<br />
					oḷārikaɱ atta-bhāvaɱ abhinimminitvā pātu-bhavati.|| ||</p>

					<p class="f4">Yo kho pana bhante Brahmuno pakati-vaṇṇo anabhisambhavanīyo so devānaɱ Tāvatiɱsānaɱ cakkhu-pathasmiɱ.|| ||</p>

					<p class="f4">Yadā bhante Brahmā Sanaɱkumāro devānaɱ Tāvatiɱsānaɱ pātu-bhavati,||<br />
					so aññe deve atirocati vaṇṇena c'eva yasasā ca.|| ||</p>

					<p class="f4">Seyyathā pi bhante sovaṇṇo viggaho mānusaɱ viggahaɱ atirocati,||<br />
					evam eva kho bhante yadā Brahmā Sanaɱkumāro devānaɱ Tāvatiɱsānaɱ pātu-bhavati,||<br />
					so aññe deve atirocati-vaṇṇena c'eva yasasā ca.|| ||</p>

					<p class="f4">Yadā bhante Brahmā Sanaɱkumāro devānaɱ Tāvatiɱsānaɱ pātu-bhavati,||<br />
					na tassaɱ parisāyaɱ koci devo abhivādeti vā paccuṭṭheti vā āsanena vā nimanteti vā.|| ||</p>

					<p class="f4">Sabbe tuṇhī-bhūtā pañjalikā pallaŋkena nisīdanti:|| ||</p>

					<p class="f4">"Yassa dāni devassa icchissati Brahmā Sanaɱkumāro,||<br />
					tassa devassa pallaŋke nisīdassatī" ti.|| ||</p>

					<p class="f4">Yassa kho pana bhante devassa Brahmā Sanaɱkumāro pallaŋke nisīdati,||<br />
					uḷāraɱ so labhati devo veda-paṭilābhaɱ,||<br />
					Uḷāraɱ so labhati devo somanassa-paṭi- <a id="pg227"><span class="f2 g"><b>[227]</b></span></a> lābhaɱ.|| ||</p>

					<p class="f4">Seyyathā pi bhante rājā khattiyo muddhā-vasitto adhunābhisitto rajjena,||<br />
					uḷāraɱ so labhati veda-paṭilābhaɱ,||<br />
					uḷāraɱ so labhati somanassa-paṭilābhaɱ,||<br />
					evam eva kho bhante yassa devassa Brahmā Sanaɱkumāro pallaŋke nisīdati,||<br />
					uḷāraɱ so labhati devo veda-paṭilābhaɱ,||<br />
					uḷāraɱ so labhati devo somanassa-paṭilābhaɱ.|| ||</p>

							<p class="f4 in2">17. Atha bhante Brahmā Sanaɱkumāro devānaɱ Tāvatiɱsānaɱ sampasādaɱ viditvā antara-hito imāhi gāthāhi anumodi:|| ||</p>

							<p class="f4 in2">"Modanti vata bho devā Tāvatiɱsā sahindakā,||<br />
							Tathāgataɱ namassantā Dhammassa ca sudhammataɱ.|| ||</p>

							<p class="f4 in2">Nave va deve ca passantā vaṇṇa-vante yasassino,||<br />
							Sugatasmiɱ Brahma-cariyaɱ caritvāna idhāgate.|| ||</p>

							<p class="f4 in2">Te aññe atirocanti vaṇṇena yasasāyunā,||<br />
							Sāvakā Bhūri-paññassa visesūpagatā idha.|| ||</p>

							<p class="f4 in2">Idaɱ disvāna nandanti Tāvatiɱsā sahindakā,||<br />
							Tathāgataɱ namassantā Dhammassa ca sudhammatan" ti.|| ||</p>

					<p class="f4">18. Imam atthaɱ bhante Brahmā Sanaɱkumāro abhāsittha.|| ||</p>

					<p class="f4">Idam atthaɱ bhante Brahmuno Sanaɱkumārassa bhāsato aṭṭh'aŋga-samannāgato saro hoti vissaṭṭho ca||<br />
					viññoyyo ca||<br />
					mañju ca||<br />
					savanīyo ca||<br />
					bindu ca||<br />
					avisārī ca||<br />
					gambhīro ca||<br />
					ninnādī ca.|| ||</p>

					<p class="f4">Yathā-parisaɱ kho pana bhante Brahmā Sanaɱkumāro sarena viññāpeti,||<br />
					na c'assa bahiddhā parisāya ghoso niccharati.|| ||</p>

					<p class="f4">Yassa kho pana bhante evaɱ aṭṭh'aŋga-samannāgato saro hoti,||<br />
					so vuccati Brahmassaro ti.|| ||</p>

					<p class="f4">19. Atha bhante devā Tāvatiɱsā Brahmā-Sanaɱkumāraɱ etad avocuɱ:|| ||</p>

					<p class="f4">"Sādhu Mahā Brahme etad eva mayaɱ saŋkhāya modāma,||<br />
					<a id="pg228"><span class="f2 g"><b>[228]</b></span></a> atthi ca Sakkena devānam indena tassa Bhagavato aṭṭha yathābhuccā vaṇṇā bhāsitā,||<br />
					te ca mayaɱ saŋkhāya modāmā" ti.|| ||</p>

					<p class="f4">Atha kho bhante Brahmā Sanaɱkumāro Sakkaɱ devānam indaɱ etad avoca:|| ||</p>

					<p class="f4">"Sādhu devānam Inda,||<br />
					mayam pi tassa Bhagavato aṭṭha yathā-bhucce vaṇṇe suṇeyyāmā" ti.|| ||</p>

					<p class="f4">"Evaɱ Mahā Brahme" ti kho bhante Sakko devānaɱ Indo brahmuno Sanaɱkumārassa Bhagavato aṭṭha yathā-bhucce vaṇṇe payirudāhāsi.|| ||</p>

					<p class="f4">20. Taɱ kim maññati bhavaɱ Mahā-Brahmā?|| ||</p>

					<p class="f4">Yāvañ ca so Bhagavā bahu-jana-hitāya paṭipanno bahu-jana-sukhāya lokānukampāya atthāya hitāya sukhāya deva-manussānaɱ,||<br />
					evaɱ bahu-jana-hitāya paṭipannaɱ bahu-jana-sukhāya lokānukampakāya atthāya hitāya sukhāya deva-manussānaɱ,||<br />
					iminā p'aŋgena samannāgataɱ Satthāraɱ n'eva atītaɱse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">21. Svakkhāto kho pana tena Bhagavatā dhammo sandiṭṭhiko akāliko ehi passiko opanayiko paccattaɱ veditabbo viññūhi.|| ||</p>

					<p class="f4">Evaɱ opanayikassa Dhammassa desetāraɱ iminā p'aŋgena samannāgataɱ Satthāraɱ n'eva atītaɱse samanupassāma na pan'etarahi aññatra tena Bhagavatā.|| ||</p>

					<p class="f4">22. "Idaɱ kusalan" ti kho pana tena Bhagavatā suppaññattaɱ.|| ||</p>

					<p class="f4">"Idaɱ akusalan" ti suppaññattaɱ.|| ||</p>

					<p class="f4">"Idaɱ sāvajjaɱ||<br />
					idaɱ anavajjaɱ||<br />
					idaɱ sevitabbaɱ||<br />
					idaɱ na sevitabbaɱ||<br />
					idaɱ hīnaɱ||<br />
					idaɱ paṇītaɱ||<br />
					idaɱ kaṇha-sukka-sappaṭi-bhāgan" ti suppaññattaɱ.|| ||</p>

					<p class="f4">Evaɱ kusalā-kusala-sāvajjānavajja-sevitabbāsevitabba-hīna-p-paṇīta-kaṇha-sukka-sappaṭi-bhāgānaɱ dhammānaɱ paññāpetāraɱ iminā p'aŋgena samannāgataɱ Satthāraɱ,||<br />
					n'eva <a id="pg229"><span class="f2 g"><b>[229]</b></span></a> atītaɱse samanupassāma na pan'etarahi aññatra tena Bhagavatā.|| ||</p>

					<p class="f4">23. Suppaññattā kho pana tena Bhagavatā sāvakānaɱ Nibbāna-gāminī paṭipadā.|| ||</p>

					<p class="f4">Saɱsandati Nibbānañ ca paṭipadā ca.|| ||</p>

					<p class="f4">Seyyathā pi nāma Gaŋgodakaɱ Yamunodakena saɱsandati sameti,||<br />
					evam eva suppaññttā tena Bhagavatā sāvakānaɱ Nibbāna-gāminī-paṭipadā saɱsandati Nibbānañ ca paṭipadā ca.|| ||</p>

					<p class="f4">Evaɱ Nibbāna-gāminiyā-paṭipadāya paññāpetāraɱ iminā p'aŋgena samannāgataɱ Satthāraɱ n'eva atītaɱse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">24. "Laddha-sahāyo kho pana so Bhagavā sekhānañ c'eva paṭipādāanāɱ khīṇā-savānañ ca vusitavataɱ.|| ||</p>

					<p class="f4">Te Bhagavā apanujja ekārāmataɱ anuyutto pi viharati.|| ||</p>

					<p class="f4">Evaɱ ekārāmataɱ anuyuttaɱ iminā p'aŋgena samannāgataɱ Satthāraɱ n'eva atītaɱse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">25. "Abhinipphanno kho pana'tassa Bhagavato lābho,||<br />
					abhinipphanno sīloko,||<br />
					yāva maññe khattiyā sampiyāya-māna-rūpā viharanti.|| ||</p>

					<p class="f4">Vigata-mado kho pana maññe so Bhagavā āhāraɱ āhāreti.|| ||</p>

					<p class="f4">Evaɱ vigata-madaɱ āhāraɱ āhāraya-mānaɱ iminā p'aŋgena samannāgataɱ Satthāraɱ n'eva atītaɱse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">26. "Yathā-vādī kho pana so Bhagavā tathā-kārī,||<br />
					yathā-kārī tathā-vādī.|| ||</p>

					<p class="f4">Iti yathā-vādī tathā-kārī,||<br />
					yathā-kārī tathā-vādī.|| ||</p>

					<p class="f4">Evaɱ Dhamm-ā-nu-Dhamma-paṭipannaɱ iminā p'aŋgena samannāgataɱ Satthāraɱ n'eva atītaɱse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">27. "Tiṇṇa-vici-kiccho kho pana so Bhagavā vigata-kathaɱ-katho pariyo-sita-saɱkappo ajjhāsayaɱ ādi-brahma- <a id="pg230"><span class="f2 g"><b>[230]</b></span></a> cariyaɱ.|| ||</p>

					<p class="f4">Evaɱ tiṇṇa-vici-kicchaɱ vigata-kathaɱ-kathaɱ pariyo-sita-saɱkappaɱ ajjhāsayaɱ ādi-Brahma-cariyaɱ iminā p'aŋghena samannāgataɱ Satthāraɱ n'eva atītaɱse samanupassāma,||<br />
					na pan'etarahi aññatra tena Bhagavatā" ti.|| ||</p>

					<p class="f4">Ime kho bhante Sakko devānaɱ Indo Brahmuno Sanaɱkumārassa Bhagavato aṭṭha yathā-bhucce vaṇṇe payirudāhāsi.|| ||</p>

					<p class="f4">Tena sudaɱ bhante Brahmā Sanaɱkumāro atta-mano hoti pamudito pīti-somanassa-jāto Bhagavato aṭṭha yathā-bhucce vaṇṇe sutvā.|| ||</p>

					<p class="f4">28. Atha bhante Brahmā Sanaɱkumāro oḷārikaɱ atta-bhāvaɱ abhinimminitvā kumāra-vaṇṇī hutvā Pañcasikho devānaɱ Tāvatiɱsānaɱ pātu-r-ahosi.|| ||</p>

					<p class="f4">So vehāsaɱ abbhuggantvā ākāse antalikkhe pallaŋkena nisīditva.|| ||</p>

					<p class="f4">Seyyathā pi bhante balavā puriso supaccatthate vā pallaŋke same vā bhūmi-bhāge pallaŋkena nisīdeyya,||<br />
					evam eva kho bhante Brahmā Sanaɱkumāro vehāsaɱ abbhuggantvā ākāse antalikkhe pallaŋkena nisīditvā deve Tāvatiɱse āmantesi:|| ||</p>

					<p class="f4">29. Taɱ kim maññanti bhonto devā Tāvatiɱsā?|| ||</p>

					<p class="f4">Yāva dīgha-rattaɱ mahā-pañño ca so Bhagavā ahosi.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Bhūta-pubbaɱ bho rājā Disampati nāma ahosi.|| ||</p>

					<p class="f4">Disampatissa rañño Govindo nāma Brāhmaṇo purohito ahosi.|| ||</p>

					<p class="f4">Disampatissa rañño Reṇu nāma kumāro putto ahosi.|| ||</p>

					<p class="f4">Govindassa Brāhmaṇassa Jotipālo nāma māṇavo putto ahosi.|| ||</p>

					<p class="f4">Iti Reṇu ca rāja-putto Jotipālo ca māṇavo aññe ca chakhattiyā icc ete aṭṭha sahāyā ahesuɱ.|| ||</p>

					<p class="f4"><a id="pg231"><span class="f2 g"><b>[231]</b></span></a> Atha kho bho ahorattānaɱ accayena Govindo Brāhmaṇo kālam akāsi.|| ||</p>

					<p class="f4">Govinde buhmaṇe kāla-kate rājā Disampati paridevesī:|| ||</p>

					<p class="f4">"Yasmiɱ vata bho mayaɱ samaye Govinde Brāhmaṇe sabba-kiccāni sammā-vossajjitvā pañcahi kāma-guṇehi samappitā samaŋgī-bhūtā paricārema,||<br />
					tasmiɱ no samaye Govindo Brāhmaṇo kāla-kato" ti.|| ||</p>

					<p class="f4">Evaɱ vutte bho Reṇu rāja-putto rājānaɱ Disampatiɱ etad avoca:|| ||</p>

					<p class="f4">"Mā kho tvaɱ deva Govinde Brāhmaṇe kāla-kate atibāḷhaɱ paridevesi.|| ||</p>

					<p class="f4">Atthi deva Govindassa Brāhmaṇassa Jotipālo nāma māṇavo putto paṇḍitataro c'eva pitarā alamattha-dasataro c'eva pitarā.|| ||</p>

					<p class="f4">Ye pi'ssa pitā atthe anusāsi.|| ||</p>

					<p class="f4">Te pi Jotipālass'eva māṇavassa anusāsaniyā" ti.|| ||</p>

					<p class="f4">"Evaɱ kumārā" ti?|| ||</p>

					<p class="f4">"Evaɱ devā" ti.|| ||</p>

					<p class="f4">30. Atha kho bho rājā Disampati aññataraɱ purisaɱ āmantesi:|| ||</p>

					<p class="f4">"Ehi tvaɱ ambho purisa,||<br />
					yena Jotipālo nāma māṇavo ten'upasankami.|| ||</p>

					<p class="f4">Upasaŋkamitvā Jotipālaɱ māṇavaɱ evaɱ vadehi:|| ||</p>

					<p class="f4">Bhavam-atthu bhavantaɱ Jotipālaɱ māṇavaɱ,||<br />
					rājā Disampati bhavantaɱ Jotipālaɱ māṇavaɱ āmantayati.|| ||</p>

					<p class="f4">Rājā Disampati bhoto Jotipālassa māṇavassa dassana-kāmo" ti.|| ||</p>

					<p class="f4">"Evaɱ devā" ti bho so puriso Disampatissa rañño paṭissutvā yena Jotipālo māṇavo ten'upasankami.|| ||</p>

					<p class="f4">Upasaŋkamitvā Jotipālaɱ māṇavaɱ etad avoca:|| ||</p>

					<p class="f4">"Bhavam atthu bhavantaɱ Jotipālaɱ māṇavaɱ.|| ||</p>

					<p class="f4">Rājā Disampati bhavantaɱ Jotipālaɱ māṇavaɱ āmanta-, <a id="pg232"><span class="f2 g"><b>[232]</b></span></a> yati.|| ||</p>

					<p class="f4">Rājā Disampati bhoto Jotipālassa māṇavassa dassana-kāmo" ti.|| ||</p>

					<p class="f4">"Evaɱ bho" ti kho so Jotipālo māṇavo tassa purisassa paṭissutvā yena rājā Disampati ten'upasankami.|| ||</p>

					<p class="f4">Upasaŋkamitvā Disampatinā raññā saddhiɱ sammodi,||<br />
					sammodanīyaɱ kathaɱ sārānīyaɱ vīti-sāretvā eka-m-antaɱ nisīdi.|| ||</p>

					<p class="f4">Eka-m-antaɱ nisinnaɱ kho bho Jotipālaɱ mānavaɱ rājā Disampati etad avoca:|| ||</p>

					<p class="f4">"Anusāsatu no bhavaɱ Jotipālo māṇavo,||<br />
					mā bhavaɱ Jotipālo anusāsaniyā paccavyāhāsi.|| ||</p>

					<p class="f4">Pettike taɱ ṭhāne ṭhapessāmi,||<br />
					Govindiye abhisiñcissāmī" ti.|| ||</p>

					<p class="f4">"Evaɱ bho' ti kho so Jotipālo māṇavo Disampatissa rañño paccassosi.|| ||</p>

					<p class="f4">31. Atha kho bho rājā Disampati Jotipālaɱ māṇavaɱ Govindiye abhisiñci,||<br />
					pettike ṭhāne ṭhapesi.|| ||</p>

					<p class="f4">Abhisitto Jotipālo māṇavo Govindiye pettike ṭhāne ṭhapito,||<br />
					ye pi'ssa pitā atthe anusāsi,||<br />
					te pi atthe anusāsati;||<br />
					ye pi'ssa pitā atthe nānusāsi,||<br />
					te pi atthe nānusāsati.|| ||</p>

					<p class="f4">Ye pi'ssa pitā kammante abhisambhosi,||<br />
					te pi kammante abhisambhoti;||<br />
					ye pi'ssa pitā kammante nābhisambhosi||<br />
					te pi kammante nābhisambhoti.|| ||</p>

					<p class="f4">Tam enaɱ manussā evam āhaɱhu:|| ||</p>

					<p class="f4">"Govindo vata bho Brāhmaṇo,||<br />
					Mahā-Govindo vata bho buhmaṇo" ti.|| ||</p>

					<p class="f4">Iminā kho evaɱ bho pariyāyena Jotipālassa māṇavassa Mahā-Govindo Mahā-Govindo tv'eva samaññā udapādi.|| ||</p>

					<p class="f4">32. Atha kho bho Mahā-Govindo brāhmaṇo yena te cha khattiyā ten'upasankami.|| ||</p>

					<p class="f4">Upasaŋkamitvā te cha khattiye etad avoca:|| ||</p>

					<p class="f4">"Disampati kho bho rājā jiṇṇo vuddho mahallako addha- <a id="pg233"><span class="f2 g"><b>[233]</b></span></a>  gato vayo anuppatto.|| ||</p>

					<p class="f4">Ko nu kho pana bho jānāti jīvitaɱ?|| ||</p>

					<p class="f4">Ṭhānaɱ kho pan'etaɱ vijjati yaɱ Disampatimhi rañño kāla-kate,||<br />
					rāja-kattāro Reṇuɱ rāja-puttaɱ rajje abhisiñceyyuɱ.|| ||</p>

					<p class="f4">Āyantu bho bhonto,||<br />
					yena Reṇu rāja-putto ten'upasankamatha.|| ||</p>

					<p class="f4">Upasaŋkamitvā Reṇuɱ rāja-puttaɱ evaɱ vadetha:|| ||</p>

					<p class="f4">"Mayaɱ bhoto Reṇussa sahāyā piyā manāpā a-p-paṭikkūlā,||<br />
					yaɱ sukho bhavaɱ taɱ sukhā mayaɱ,||<br />
					yaɱ dukkho bhavaɱ taɱ dukkhā mayaɱ.|| ||</p>

					<p class="f4">Disampati bho rājā jiṇṇo vuddho mahallako addha-gato vayo-anuppatto.|| ||</p>

					<p class="f4">Ko nu kho pana bho jānāti jīvitaɱ?|| ||</p>

					<p class="f4">Ṭhānaɱ kho pan'etaɱ vijjati yaɱ Disampatimhi raññe kāla-kate rāja-kattāro bhavantaɱ Reṇuɱ rajje abhisiñceyyuɱ.|| ||</p>

					<p class="f4">Sace bhavaɱ Reṇu rajjaɱ labhetha,||<br />
					saɱvibhajetha no rajjenā" ti.|| ||</p>

					<p class="f4">"Evaɱ bho" ti kho bho te cha khattiyā Mahā-Govindassa brāhmaṇassa paṭissutvā yena Reṇu rāja-putto ten'upasankamiɱsu.|| ||</p>

					<p class="f4">Upasaŋkamitvā Reṇuɱ rāja-puttaɱ etad avocuɱ:|| ||</p>

					<p class="f4">"Mayaɱ kho bhoto Reṇussa sahāyā piyā manāpā a-p-paṭikkūlā.|| ||</p>

					<p class="f4">Yaɱ sukho bhavaɱ taɱ sukhā mayaɱ,||<br />
					yaɱ dukkho bhavaɱ taɱ dukkhā mayaɱ.|| ||</p>

					<p class="f4">Disampati kho bho rājā jiṇṇo vuddho mahallako addha-gato vayo-anuppatto.|| ||</p>

					<p class="f4">Ko nu kho bho pana bho jānāti jīvitaɱ?|| ||</p>

					<p class="f4">Ṭhānaɱ kho pan'etaɱ vijjati yaɱ Disampatimhi rañño kāla-kate rāja-kattāro bhavantaɱ Reṇuɱ rajje abhisiñceyyuɱ.|| ||</p>

					<p class="f4">Sace bhavaɱ Reṇu rajjaɱ labhetha,||<br />
					saɱvibhajetha no rajjenā" ti.|| ||</p>

					<p class="f4">"Ko nu kho bho añño mama vijite sukham edheyyātha aññatra bhavantehi?|| ||</p>

					<p class="f4">Sac'āhaɱ bho rajjaɱ labhissāmi,||<br />
					saɱvibhajissāmi vo rajjenā" ti.|| ||</p>

					<p class="f4"><a id="pg234"><span class="f2 g"><b>[234]</b></span></a> 34. Atha kho bho ahorattānaɱ accayena rājā Disampati kālam akāsi.|| ||</p>

					<p class="f4">Disampatimhi raññe kāla-kate rāja-kattāro Reṇuɱ rāja-puttaɱ rajje abhisiñciɱsu.|| ||</p>

					<p class="f4">Abhisitto Reṇu rajjena pañcahi kāma-guṇehi samappito samaŋgi-bhūto paricāreti.|| ||</p>

					<p class="f4">Atha kho bho Mahā-Govindo brāhmaṇo yena te cha khattiyā ten'upasankami,||<br />
					upasankamitvā te cha khattiye etad avoca:|| ||</p>

					<p class="f4">"Disampati kho bho rājā kāla-kato,||<br />
					abhisitto Reṇu rajjena pañcahi kāma-guṇehi samappito samaŋgi-bhūto paricāreti.|| ||</p>

					<p class="f4">Ko nu kho pana bho jānāti?|| ||</p>

					<p class="f4">Madanīyā kāmā.|| ||</p>

					<p class="f4">Āyantu bhonto, yena Reṇu rājā ten'upasankamatha,||<br />
					upasankamitvā Reṇuɱ rājānaɱ evaɱ vadetha:|| ||</p>

					<p class="f4">'Disampati kho bho rājā kāla-kato.|| ||</p>

					<p class="f4">Abhisitto bhavaɱ Reṇu rajjena.|| ||</p>

					<p class="f4">Sarati bhavaɱ taɱ vacanan' ti.|| ||</p>

					<p class="f4">"Evaɱ bho" ti kho bho te cha khattiyā Mahā-Govindassa brāhmaṇassa paṭissutvā yena Reṇu rājā ten'upasankamiɱsu,||<br />
					upasankamitvā Reṇuɱ rājānaɱ etad avocuɱ:|| ||</p>

					<p class="f4">"Disampati kho bho rājā kāla-kato,||<br />
					abhisitto bhavaɱ Reṇu rajjena.|| ||</p>

					<p class="f4">Sarati bhavaɱ taɱ vacananti.|| ||</p>

					<p class="f4">"Sarām ahaɱ bho taɱ vacanaɱ.|| ||</p>

					<p class="f4">Ko nu kho bho pahoti imaɱ mahā-pathaviɱ uttarena āyātaɱ dakkhiṇena sakaṭamukhaɱ sattadhā samaɱ su-vibhattaɱ vibhajitun" ti?|| ||</p>

					<p class="f4">"Ko nu kho bho añño pahoti aññatra Mahā-Govindena Brāhmaṇenā" ti?|| ||</p>

					<p class="f4">35. Atha kho bho Reṇu rājā aññataraɱ purisaɱ āmantesi:|| ||</p>

					<p class="f4">"Ehi tvaɱ ambho purisa, yena Mahā-Govindo brāhmaṇo ten'upasankama, upasankamitvā Mahā-Govindaɱ brāhmaṇaɱ evaɱ vadehi:|| ||</p>

					<p class="f4">'Rājā taɱ bhante Reṇu āmantetī' ti."|| ||</p>

					<p class="f4"><a id="pg235"><span class="f2 g"><b>[235]</b></span></a> "Evaɱ devo" ti kho bho so puriso Reṇussa rañño paṭissutvā yena Mahā-Govindo brāhmaṇo ten'upasankami.|| ||</p>

					<p class="f4">Upasaŋkamitvā Mahā-Govindaɱ brāhmaṇaɱ etad avoca:|| ||</p>

					<p class="f4">"Rājā taɱ bhante Reṇu āmanteti" ti.|| ||</p>

					<p class="f4">"Evaɱ bho" ti kho bho Mahā-Govindo brāhmaṇo tassa purisassa paṭissutvā yena Reṇu rājā ten'upasankami,||<br />
					upasankamitvā Reṇunā raññā saddhiɱ sammodi,||<br />
					sammodanīyaɱ kathā sārānīyaɱ vīti-sāretvā eka-m-antaɱ nisīdi.|| ||</p>

					<p class="f4">Eka-m-antaɱ nisinnaɱ kho Mahā-Govindaɱ brāhmaṇaɱ Reṇu rājā etad avoca:|| ||</p>

					<p class="f4">"Etu bhavaɱ Govindo, imaɱ mahā-pathaviɱ uttarena āyataɱ dakkhiṇena sakaṭamukhaɱ sattadhā samaɱ su-vibhattaɱ vibhajatū' ti.|| ||</p>

					<p class="f4">"Evaɱ bho" ti kho Mahā-Govindo brāhmaṇo Reṇussa rañño paṭissutvā,||<br />
					imaɱ mahā-pathaviɱ uttarena āyataɱ dakkhiṇena sakaṭamukhaɱ sattadhā samaɱ su-vibhattaɱ vibhaji,||<br />
					sabbāni sakaṭamukhāni aṭṭhapesi.|| ||</p>

					<p class="f4">36. Tatra sudaɱ majjhe Reṇussa rañño janapado hoti.|| ||</p>

							<p class="f4 in2">"Dantapuraɱ kaliŋgānaɱ assakānañ ca Potanaɱ||<br />
							Māhissatī Avantīnaɱ Sovīrānañ ca Rorukaɱ.|| ||</p>

							<p class="f4 in2">Mīthilā ca Videhānaɱ Campā Aŋgesu māpitā,||<br />
							Bārāṇasī ca Kāsīnaɱ ete Govinda-māpitā" ti.|| ||</p>

					<p class="f4"><a id="pg236"><span class="f2 g"><b>[236]</b></span></a> 17. Atha kho bho te cha khattiyā yathā sakena lābhena attamanā ahesuɱ paripuṇṇa-saŋkappā:|| ||</p>

					<p class="f4">"Yaɱ vata no ahosi icchitaɱ yaɱ ākaŋkhitaɱ yaɱ adhippetaɱ yaɱ adhipatthitaɱ,||<br />
					taɱ no laddhan" ti.|| ||</p>

							<p class="f4">"Sattabhū Brahmadatto ca Vessabhū Bharato sahā,||<br />
							Reṇu dve ca Dhataraṭṭhā tadāsuɱ satta Bhāratā" ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">37. Atha kho bho te cha khattiyā yena Mahā-Govindo brāhmaṇo ten'upasankamiɱsu,||<br />
					upasankamitvā Mahā-Govindaɱ brāhmaṇaɱ etad avocuɱ:|| ||</p>

					<p class="f4">"Yathā bhavaɱ Govindo Reṇussa rañño sahāyo piyo manāpo a-p-paṭikkūlo,||<br />
					evam eva kho bhavaɱ Govindo amhākam pi sahāyo piyo manāpo a-p-paṭikkūlo.|| ||</p>

					<p class="f4">Anusāsatu no bhavaɱ Govindo,||<br />
					mā no bhavaɱ Govindo anusāsaniyā paccavyāhāsī" ti.|| ||</p>

					<p class="f4">"Evaɱ bho" ti kho bho Mahā-Govindo brāhmaṇo tesaɱ channaɱ khattiyānaɱ paccassosi.|| ||</p>

					<p class="f4">Atha kho bho Mahā-Govindo Brahmaṇo satta ca rājāno khattiye muddhā-vasatte rajje anusāsi,||<br />
					satta ca Brāhmaṇa-mahāsāle,||<br />
					satta ca nahātaka-satāni mante vācesi.|| ||</p>

					<p class="f4"><a id="pg237"><span class="f2 g"><b>[237]</b></span></a> 38. Atha kho bho Mahā-Govindassa brāhmaṇassa aparena samayena evaɱ kalyāṇo kitti-saddo abbhuggañchi:|| ||</p>

					<p class="f4">"Sakkhī Mahā-Govindo brāhmaṇo Brahmānaɱ passati,||<br />
					sakkhī Mahā-Govindo brāhmaṇo Brāhmunā sākaccheti sallapati mantetī" ti.|| ||</p>

					<p class="f4">Atha kho bho Mahā-Govindassa brāhmaṇassa etad ahosi:|| ||</p>

					<p class="f4">"Mayhaɱ kho evaɱ kalyāṇo kitti-saddo abbhu-g-gato:|| ||</p>

					<p class="f4">Sakkhī Mahā-Govindo brāhmaṇo Brahmānaɱ passati,||<br />
					sakkhī Mahā-Govindo brāhmaṇo Brahmunā sākaccheti sallapati mantetī' ti.|| ||</p>

					<p class="f4">Na kho pan'āhaɱ Brahmānaɱ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemi.|| ||</p>

					<p class="f4">Sutaɱ kho pana m'etaɱ Brāhmaṇānaɱ vuḍḍhānaɱ mahallakānaɱ ācariya-pācariyānaɱ bhāsa-mānānaɱ:|| ||</p>

					<p class="f4">Yo vassike cattāro māse paṭisallīyati,||<br />
					karuṇaɱ jhānaɱ jhāyati,||<br />
					so Brahmānaɱ passati Brahmunā sākaccheti sallapati mantetī" ti.|| ||</p>

					<p class="f4">Yan nūnāhaɱ vassike cattāro māse paṭisallīyeyyaɱ karuṇaɱ jhānaɱ jhāpeyyan" ti.|| ||</p>

					<p class="f4">39. Atha kho bho Mahā-Govindo brāhmaṇo yena Reṇu rājā ten'upasankami,||<br />
					upasankamitvā Reṇuɱ rājānaɱ etad avoca:|| ||</p>

					<p class="f4">"Mayhaɱ kho bho evaɱ kalyāṇo kitti-saddo abbhu-g-gato:||<br />
					Sakkhī Mahā-Govindo brāhmaṇo Brahmānaɱ passati,||<br />
					sakkhī Mahā-Govindo brāhmaṇo Brahmunā sākaccheti sallapati mantetī" ti.|| ||</p>

					<p class="f4">Na kho pan'āhaɱ bho Brāhmanaɱ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemi.|| ||</p>

					<p class="f4">Sutaɱ kho pana m'etaɱ Brāhmaṇānaɱ vuḍḍhānaɱ mahallakānaɱ ācariya-pācariyānaɱ bhāsa-mānānaɱ:|| ||</p>

					<p class="f4">Yo vassike cattāro māse paṭisallīyati karuṇaɱ jhānaɱ jhāyati,||<br />
					so Brahmānaɱ passati,||<br />
					buhmunā sākaccheti sallapati mantetī" ti.|| ||</p>

					<p class="f4">Icchām'ahaɱ bho vassike cattāro māse paṭisallīyituɱ,||<br />
					karuṇaɱ jhānaɱ jhāyituɱ.|| ||</p>

					<p class="f4">N'ambhi kenaci upasankamitabbo aññatra ekena bhattābhihārenā" ti.|| ||</p>

							<p class="f4">"Yassa dāni bhavaɱ Govindo kālaɱ maññatī" ti.|| ||</p>

					<p class="f4"><a id="pg238"><span class="f2 g"><b>[238]</b></span></a> 40. Atha kho so Mahā-Govindo brāhmaṇo yena te cha khattiyā ten'upasankami.|| ||</p>

					<p class="f4">Upasaŋkamitvā te cha khattiye etad avoca:|| ||</p>

					<p class="f4">"Mayhaɱ kho bho evaɱ kalyāṇo kitti-saddo abbhu-g-gato:|| ||</p>

					<p class="f4">Sakkhī Mahā-Govindo brāhmaṇo Brahmānaɱ passati,||<br />
					sakkhī Mahā-Govindo brāhmaṇo Brahmunā sākaccheti sallapati mantetī" ti.|| ||</p>

					<p class="f4">Na kho pan'āhaɱ Brahmānaɱ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemi.|| ||</p>

					<p class="f4">Sutaɱ kho pana m'etaɱ Brāhmaṇānaɱ vuḍḍhānaɱ mahallakānaɱ ācariya-pācariyānaɱ bhāsa-mānānaɱ:|| ||</p>

					<p class="f4">Yo vassike cattāro māse paṭisallīyati,||<br />
					karuṇaɱ jhānaɱ jhāyati,||<br />
					so Brahmānaɱ passati Brahmunā sākaccheti sallapati mantetī" ti.|| ||</p>

					<p class="f4">Icchām'ahaɱ bho vassike cattāro māse paṭisallīyituɱ,||<br />
					karuṇaɱ jhānaɱ jhāyituɱ.|| ||</p>

					<p class="f4">N'āmhi kenaci upasankamitabbo aññatra ekena bhattābhihārenā" ti.|| ||</p>

					<p class="f4">"Yassa dāni bhavaɱ Govindo kālaɱ maññatī" ti.|| ||</p>

					<p class="f4">41. Atha kho bho Mahā-Govindo brāhmaṇo yena satta ca Brāhmaṇa-mahā-sālā satta ca nahātaka-satāni ten'upasankami.|| ||</p>

					<p class="f4">Upasaŋkamitvā satta ca Brāhmaṇa-mahāsāle satta ca nahātaka-satāni etad avoca:|| ||</p>

					<p class="f4">"Mayhaɱ kho bho evaɱ kalyāṇo kitti-saddo abbhu-g-gato:|| ||</p>

					<p class="f4">Sakkhī Mahā-Govindo brāhmaṇo Brahmānaɱ passati,||<br />
					sakkhī Mahā-Govindo brāhmaṇo Brahmunā sākaccheti sallapati mantetī" ti.|| ||</p>

					<p class="f4">Na kho pan'āhaɱ kho Brahmānaɱ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemi.|| ||</p>

					<p class="f4">Sutaɱ kho pana m'etaɱ Brāhmaṇānaɱ vuḍḍhānaɱ mahallakānaɱ ācariya-pācariyānaɱ bhāsa-mānānaɱ:|| ||</p>

					<p class="f4">Yo vassike cattāro māse paṭisallīyati,||<br />
					karuṇaɱ jhānaɱ jhāyati,||<br />
					so Brahmānaɱ passati,||<br />
					Brahmunā sākaccheti sallapati mantetī" ti.|| ||</p>

					<p class="f4">Tena hi bho yathā sute yathā pariyatte mante vitthārena sajjhāyaɱ karotha,||<br />
					aññam aññaɱ ca mante vācetha.|| ||</p>

					<p class="f4">Icchām'ahaɱ bho vassike cattāro māse paṭisallīyituɱ,||<br />
					karuṇaɱ jhānaɱ jhāyituɱ,||<br />
					N'amhi kenaci upasankamitabbo aññatra ekena bhattābhihārenā" ti.|| ||</p>

					<p class="f4">"Yassa'dāni bhavaɱ Govindo kālaɱ maññatī" ti.|| ||</p>

					<p class="f4"><a id="pg239"><span class="f2 g"><b>[239]</b></span></a> 42. Atha kho bho Mahā-Govindo brāhmaṇo yena cattārisā bhariyā sādisiyo ten'upasankami,||<br />
					upasankamitvā cattārisā bhariyā sādisiyo etad avoca:|| ||</p>

					<p class="f4">"Mayhaɱ kho bho ti evaɱ kalyāṇo kitti-saddo abbhu-g-gato:|| ||</p>

					<p class="f4">Sakkhi Mahā-Govindo brāhmaṇo Brahmānaɱ passati,||<br />
					sakkhī Mahā-Govindo brāhmaṇo Brahmunā sākaccheti sallapati mantetī" ti.|| ||</p>

					<p class="f4">Na kho pan'āhaɱ bhotī Brahmānaɱ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemi.|| ||</p>

					<p class="f4">Sutaɱ kho pana m'etaɱ Brāhmaṇānaɱ vuḍḍhānaɱ mahallakānaɱ ācariya-pācariyānaɱ bhāsa-mānānaɱ:|| ||</p>

					<p class="f4">Yo vassike cattāro māse paṭisallīyati,||<br />
					karuṇaɱ jhānaɱ jhāyatī,||<br />
					so Brahmānaɱ passati,||<br />
					Brahmunā sākaccheti sallapati mantetī" ti.|| ||</p>

					<p class="f4">Icchām'ahaɱ bhoti vassike cattāro māse paṭisallīyituɱ,||<br />
					karuṇaɱ jhānaɱ jhāyituɱ.|| ||</p>

					<p class="f4">N'amhi kenaci upasankamitabbo aññatra ekena bhattābhihārenā" ti.|| ||</p>

					<p class="f4">"Yassa'dāni bhavaɱ Govindo kālaɱ maññatī" ti.|| ||</p>

					<p class="f4">43. Atha kho bho Mahā-Govindo brāhmaṇo puratthimena nagarassa navaɱ santhāgāraɱ kārāpetvā vassike cattāro māse paṭisallīyi,||<br />
					karuṇaɱ jhānaɱ jhāyi||<br />
					nāssuda koci upasankamati aññatra ekena bhattābhihārena.|| ||</p>

					<p class="f4">Atha kho bho Mahā-Govindasasa Brāhmaṇassa catunnaɱ māsānaɱ accayena ahu deva ukkaṇṭhanā ahu paritassanā:|| ||</p>

					<p class="f4">Sutaɱ kho pana m'etaɱ Brāhmaṇānaɱ vuḍḍhānaɱ mahallakānaɱ ācariya-pācariyānaɱ bhāsa-mānānaɱ:|| ||</p>

					<p class="f4">Yo vassike cattāro māse paṭisallīyati karuṇaɱ jhānaɱ jhāyati,||<br />
					so Brahmānaɱ passati,||<br />
					Brahmunā sākaccheti sallapati mantetī" ti.|| ||</p>

					<p class="f4">Na kho pan'āhaɱ Brahmānaɱ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemī" ti.|| ||</p>

					<p class="f4">44. Atha kho bho Brahmunā Sanaɱkumāro Mahā-Govindassa brāhmaṇassa cetasā ceto parivitakkam aññā- <a id="pg240"><span class="f2 g"><b>[240]</b></span></a>ya.|| ||</p>

					<p class="f4">Seyyathā pi nāma balavā puriso samiñjitaɱ vā bāhaɱ pasāreyya,||<br />
					pasāritaɱ vā bāhaɱ sammiñjeyya.|| ||</p>

					<p class="f4">Evam eva Brahma-loke antara-hito Mahā-Govindassa brāhmaṇassa pamukhe pātu-r-ahosi.|| ||</p>

					<p class="f4">Atha kho bho Mahā-Govindassa brāhmaṇassa ahu-d'eva bhayaɱ,||<br />
					ahu chambhitattaɱ,||<br />
					ahu lomahaɱso,||<br />
					yathā taɱ adiṭṭha-pubbaɱ rūpaɱ disvā.|| ||</p>

					<p class="f4">Atha kho bho Mahā-Govindo brāhmaṇo bhīto saɱviggo loma-haṭṭha-jāto Brahmānaɱ Sanaɱkumāraɱ gāthāya ajjhabhāsi:|| ||</p>

							<p class="f4 in2">"Vaṇṇavā yasavā sirimā, ko nu tvam asi mārisa?|| ||</p>

							<p class="f4">Ajānantā taɱ pucchāma kathaɱ jānemu taɱ mayaɱ?"|| ||</p>

							<p class="f4 in2">"Maɱ ve kumāraɱ jānanti Brahma-loke sanantanaɱ,||<br />
							Sabbe jānanti maɱ devā, evaɱ Govinda jānahī."|| ||</p>

							<p class="f4 in2">"Āsanaɱ udakaɱ pajjaɱ madhu-pākañ ca brahmuno,||<br />
							Agghe Bhavantaɱ pucchāma. Agghaɱ kurutu no bhavaɱ"|| ||</p>

							<p class="f4 in2">"Paṭiggaṇhāma te agghaɱ yaɱ tvaɱ Govinda bhāsasi.|| ||</p>

							<p class="f4">Diṭṭha-dhamma-hitatthāya samparāya-sukhāya ca,||<br />
							Katāvakāso puccha ssu yaɱ kiñci-abhipatthitan" ti.|| ||</p>

					<p class="f4">45. Atha kho bho Mahā-Govindassa brāhmaṇassa etad ahosi:|| ||</p>

					<p class="f4">"Katāvakāso kho'mhi Brahmunā Sanaŋkumārena.|| ||</p>

					<p class="f4">Kin nu kho ahaɱ Brahmānaɱ Sanaŋkumāraɱ puccheyya,||<br />
					diṭṭha-dhammikaɱ vā atthaɱ samparāyikaɱ vā" ti?|| ||</p>

					<p class="f4"><a id="pg241"><span class="f2 g"><b>[241]</b></span></a> Atha kho bho Mahā-Govindassa brāhmaṇassa etad ahosi:|| ||</p>

					<p class="f4">"Kusalo kho ahaɱ diṭṭha-dhammikānaɱ atthānaɱ.|| ||</p>

					<p class="f4">Aññe pi maɱ diṭṭha-dhammikaɱ atthaɱ pucchanti.|| ||</p>

					<p class="f4">Yan nūnāhaɱ Brahmānaɱ Sanaŋkumāraɱ samparāyikaɱ yeva atthaɱ puccheyyan" ti.|| ||</p>

					<p class="f4">Atha kho bho Mahā-Govindo brāhmaṇo Brahmānaɱ Sanaŋkumāraɱ gāthāya ajjhabhāsi:|| ||</p>

							<p class="f4 in2">"Pucchāmi Brahmānaɱ Sanaŋkumāraɱ||<br />
							Kaŋkhī akaŋkhiɱ paravediyesu,||<br />
							Katthaṭṭhito kimhi ca sikkhamāno||<br />
							Pappoti macco amataɱ Brahma-lokan" ti?|| ||</p>

							<p class="f4 in2">"Hitvā mamattaɱ manujesu brahme||<br />
							Ekodibhūto karuṇādhimutto,||<br />
							Nirāmagandho virato methunasmā||<br />
							Etthaṭṭhito ettha ca sikkhamāno||<br />
							Pappoti macco amataɱ Brahma-lokan" ti.|| ||</p>

					<p class="f4">46. "Hitvā mamattaɱ tāhaɱ bhoto ājānāmi.|| ||</p>

					<p class="f4">Idh'ekacco appaɱ vā bhoga-k-khandhaɱ||<br />
					pahāya mahantaɱ vā bhoga-k-khandhaɱ||<br />
					pahāya appaɱ vā ñāti-parivaṭṭaɱ||<br />
					pahāya mahantaɱ vā ñāti-parivaṭṭaɱ||<br />
					pahāya kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbajati.|| ||</p>

					<p class="f4">Iti hitvā mamattaɱ tāhaɱ bhoto ājānāmi.|| ||</p>

					<p class="f4"><a id="pg242"><span class="f2 g"><b>[242]</b></span></a> "Ekodibhūto" ti c'āhaɱ bhoto ājānāmi.|| ||</p>

					<p class="f4">Idh'ekacco vivittaɱ sen'āsanaɱ bhajati araññaɱ rukkha-mūlaɱ pabbataɱ kandaraɱ giri-guhaɱ susānaɱ vana-patthaɱ abbhokāsaɱ palāla-puñjaɱ.|| ||</p>

					<p class="f4">"Iti ekodibhūto" ti p'ahaɱ bhoto ājānāmi.|| ||</p>

					<p class="f4">"Karuṇādhimutto" ti p'ahaɱ bhoto ājānāmi.|| ||</p>

					<p class="f4">Idh'ekacco karuṇā-saha-gatena cetasā ekaɱ disaɱ pharitvā viharati,||<br />
					tathā dutiyaɱ,||<br />
					tathā tatiyaɱ,||<br />
					tathā catutthaɱ.|| ||</p>

					<p class="f4">Iti uddham adho tiriyaɱ sabbadhi sabbattatāya sabbā-vantaɱ lokaɱ karuṇā-saha-gatena cetasā vipulena mahaggatena appamāṇena averena avyāpajjena pharitvā viharati.|| ||</p>

					<p class="f4">"Iti karuṇādhimutto" ti p'ahaɱ bhoto ājānāmi.|| ||</p>

					<p class="f4">"Āmagandhe va kho ahaɱ bhoto bhāsa-mānassa na ajānāmi.|| ||</p>

							<p class="f4 in2">"Ke āmagandhā manujesu Brahme?||<br />
							Ete avidvā idha brūhi dhīra.||<br />
							Ken'āvatā vāti pajā kurūṭṭhrū||<br />
							Apāyikā nīvuta-Brahma-lokā" ti.|| ||</p>

							<p class="f4 in2"><a id="pg243"><span class="f2 g"><b>[243]</b></span></a> "Kodho mosa-vajjaɱ nikatī ca dobbho||<br />
							Kadariyatā ati-māno usuyyā,||<br />
							Icchā vivicchā para-heṭhanā ca||<br />
							Lobho ca doso ca mado ca moho||<br />
							Etesu yuttā anirāmagandhā||<br />
							Apāyikā nīvuta-Brahma-lokā" ti.|| ||</p>

					<p class="f4">"Yathā kho ahaɱ bhoto āmagandhe bhāsa-mānassa ājānāmi,||<br />
					te na sunimmadayā agāraɱ ajjhāvasatā,||<br />
					pabbajissām'ahaɱ bho agārasmā anagāriyan" ti.|| ||</p>

					<p class="f4">"Yassa dāni bhavaɱ Govindo kālaɱ maññatī" ti.|| ||</p>

					<p class="f4">47. Atha kho bho Mahā-Govindo brāhmaṇo yena Reṇu rājā ten'upasankami.|| ||</p>

					<p class="f4">Upasaŋkamitvā Reṇuɱ rājānaɱ etad avoca:|| ||</p>

					<p class="f4">"Aññaɱ dāni bhavaɱ purohitaɱ pariyesatu,||<br />
					yo bhoto rajjaɱ anusāsissati.|| ||</p>

					<p class="f4">Icchām'ahaɱ bho agārasmā anagāriyaɱ pabba-jituɱ.|| ||</p>

					<p class="f4">Yathā kho pana me sutaɱ Brahmuno āmagandhe bhāsa-mānassa te na sunimmadayā agāraɱ ajjhāvasatā,||<br />
					pabbajissām'ahaɱ bho agārasmā anagāriyan" ti.|| ||</p>

							<p class="f4 in2">"Āmantayāmi rājānaɱ Reṇuɱ bhūmi-patiɱ ahaɱ,||<br />
							Tvaɱ pajānassu rajjena, nāhaɱ porohacce rame."|| ||</p>

							<p class="f4 in2">"Sace te ūnaɱ kāmehi ahaɱ paripūrayāmi te,||<br />
							Yo taɱ hiɱsati vāremi bhūmi-senāpati ahaɱ,||<br />
							Tvaɱ pitā ahaɱ putto mā no Govinda pājahi."|| ||</p>

							<p class="f4 in2">"Na m'atthi ūnaɱ kāmehi bhiɱsitā me na vijjati||<br />
							Amanussa-vaco sutvā tasmā'haɱ na gahe rame.|| ||</p>

							<p class="f4 in2"><a id="pg244"><span class="f2 g"><b>[244]</b></span></a> Amanusso kathaɱ-vaṇṇo, kaɱ te atthaɱ abhāsatha,||<br />
							Yaɱ sutvā pajahāsi no gehe amhe ca kevale."|| ||</p>

							<p class="f4 in2">"Upavutthassa me pubbe yaṭṭhu-kāmassa me sato||<br />
							Aggi pajjalito āsi kusapatta-paritthato.||<br />
							Tato me Brahmā pātur ahu Brahmā-lokā Sanantano,||<br />
							So me pañhaɱ viyākāsi taɱ sutvā na gahe rame."|| ||</p>

							<p class="f4 in2">"Saddahāmi ahaɱ bhoto yaɱ tvaɱ Govinda bhāsasi,||<br />
							Amanussa-vaco sutvā kathaɱ vattetha aññathā,||<br />
							Te taɱ anuvattissāma Satthā Govinda no bhavaɱ.||<br />
							Maṇi yathā veḷuriyo akāco vimalo subho,||<br />
							Evaɱ suddhā carissāma Govindasasānusāsane" ti.|| ||</p>

					<p class="f4">"Sace bhavaɱ Govindo agārasmā anagāriyaɱ pabbajissati,||<br />
					aham pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">48. Atha kho bho Mahā-Govindo brāhmaṇo yena te cha khattiyā ten'upasankami,||<br />
					upasankamitvā cha khattiye etad avoca:|| ||</p>

					<p class="f4">"Aññaɱ dāni bhavanto purohitaɱ pariyesantu,||<br />
					yo bhavantānaɱ rajje anusāsissati.|| ||</p>

					<p class="f4">Icchām'ahaɱ bho agārasmā anagāriyaɱ pabba-jituɱ.|| ||</p>

					<p class="f4">Yathā kho pana me sutaɱ Brahmuno āmagandhe bhāsa-mānassa,||<br />
					te na sunimmadayā agāraɱ ajjhāvasatā,||<br />
					pabbajissām'ahaɱ bho agārasmā anagāriyan" ti.|| ||</p>

					<p class="f4">Atha kho bho te cha khattiyā eka-m-antaɱ apakkamma <a id="pg245"><span class="f2 g"><b>[245]</b></span></a> evaɱ samacintesuɱ:|| ||</p>

					<p class="f4">"Ime kho Brāhmaṇā nāma dhanaluddhā,||<br />
					yan nūna mayaɱ Mahā-Govindaɱ brāhmaṇaɱ dhanena sikkheyyāmā" ti.|| ||</p>

					<p class="f4">Te Mahā-Govindaɱ brāhmaṇaɱ upasankamitvā evam āhaɱsu:|| ||</p>

					<p class="f4">"Saŋvijjati kho bho imesu sattasu rajjesu pahutaɱ sāpateyyaɱ.|| ||</p>

					<p class="f4">Tato bhoto yāvatakena attho tāvatakaɱ āhareyyatan" ti.|| ||</p>

					<p class="f4">"Alaɱ bho!|| ||</p>

					<p class="f4">Mama p'idaɱ pahūtaɱ sāpateyyaɱ bhavantānaɱ yeva vābhasā,||<br />
					tam ahaɱ yasaɱ pahāya agārasmā anagāriyaɱ pabbajissāmi.|| ||</p>

					<p class="f4">Yathā kho pana me sutaɱ Brahmuno āmagandhe bhāsa-mānassa,||<br />
					te na sunimmadayā agāraɱ ajjhāvasatā.|| ||</p>

					<p class="f4">Pabbajissām'ahaɱ bho agārasmā anagāriyan" ti.|| ||</p>

					<p class="f4">49. Atha kho bho te cha khattiyā eka-m-antaɱ apakkamma evaɱ samacintesuɱ:|| ||</p>

					<p class="f4">"Ime kho brāhmaṇā nāma itthi-luddhā.|| ||</p>

					<p class="f4">Yan nūna mayaɱ Mahā-Govindaɱ brāhmaṇaɱ itthihi sikkheyyāmā" ti?|| ||</p>

					<p class="f4">Te Mahā-Govindaɱ brāhmaṇaɱ upasankamitvā evam āhaɱsu:|| ||</p>

					<p class="f4">"Saŋvijjanti kho bho imesu sattasu rajjesu pahutā itthiyo.|| ||</p>

					<p class="f4">Tato bhoto yāvatikāhi attho,||<br />
					tāvatikā ānīyyantan" ti.|| ||</p>

					<p class="f4">"Alaɱ bho!|| ||</p>

					<p class="f4">Mama p'ima cattārisā bhariyā sādisiyo.|| ||</p>

					<p class="f4">Tā p'āhaɱ sabbā pahāya agārasmā anagāriyaɱ pabbajissāmi.|| ||</p>

					<p class="f4">Yathā kho pana me sutaɱ Brahmuno āmagandhe bhāsa-mānassa,||<br />
					te na sunimmadayā agāraɱ ajjhāvasatā.|| ||</p>

					<p class="f4">Pabbajissām'ahaɱ bho agārasmā anagāriyan" ti.|| ||</p>

					<p class="f4"><a id="pg246"><span class="f2 g"><b>[246]</b></span></a> 50. "Sace bhavaɱ Govindo agārasmā anagāriyaɱ pabbajissati,||<br />
					mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

							<p class="f4 in2">"Sace jahatha kāmāni yattha satto puthujjano,||<br />
							Ārabhavho daḷhā hotha khantī-bala-samāhitā.||<br />
							Esa Maggo uju Maggo esa Maggo anuttaro,||<br />
							Sad'Dhammo sabbhī rakkhito Brahma-lokūpapattiyā" ti.|| ||</p>

					<p class="f4">51. "Tena hi bhavaɱ Govindo satta vassāni āgametu,||<br />
					sattannaɱ vassānaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Aticiraɱ kho bho satta vassāni.|| ||</p>

					<p class="f4">Nāhaɱ Sakkomi bhavante satta vassāni āgametuɱ.|| ||</p>

					<p class="f4">Ko nu kho pana bho jānāti jīvitānaɱ.|| ||</p>

					<p class="f4">Gamanīyo samparāyo,||<br />
					mantāyaɱ boddhabbaɱ,||<br />
					kattabbaɱ kusalaɱ,||<br />
					caritabbaɱ Brahma-cariyaɱ,||<br />
					n'atthi jātassa amaraṇaɱ.|| ||</p>

					<p class="f4">Yathā kho pana me sutaɱ Brahmuno āmagandhe bhāsa-mānassa te na sunimmadayā agāraɱ ajjhāvasatā.|| ||</p>

					<p class="f4">Pabbajissām'ahaɱ bho agārasmā anagāriyan" ti.|| ||</p>

					<p class="f4">52. "Tena hi bhavaɱ Govindo cha vassāni āgametu.|| ||</p>

					<p class="f4">Chabbassannaɱ vassānaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">Tena hi bhavaɱ Govindo pañca vassāni āgametu.|| ||</p>

					<p class="f4">Pañcannaɱ vassānaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">Tena hi bhavaɱ Govindo cattāri vassāni āgametu.|| ||</p>

					<p class="f4">Catunnaɱ vassānaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">Tena hi bhavaɱ Govindo tīṇi vassāni āgametu.|| ||</p>

					<p class="f4">Tiṇṇaɱ vassānaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">Tena hi bhavaɱ Govindo dve vassāni āgametu.|| ||</p>

					<p class="f4">Dvinanaɱ vassānaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">Tena hi bhavaɱ Govindo ekaɱ vassaɱ āgametu.|| ||</p>

					<p class="f4">Ekassa vassassa accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">53. "Aticiraɱ kho bho ekaɱ vassaɱ.|| ||</p>

					<p class="f4">Nāhaɱ Sakkomi <a id="pg247"><span class="f2 g"><b>[247]</b></span></a> bhavante ekaɱ vassaɱ āgametuɱ.|| ||</p>

					<p class="f4">Ko nu kho pana bho jānāti jīvitānāɱ.|| ||</p>

					<p class="f4">Gamanīyo samparāyo,||<br />
					mantāyaɱ boddhabbaɱ||<br />
					katabbaɱ kusalaɱ,||<br />
					caritabbaɱ Brahma-cariyaɱ,||<br />
					n'atthi jātassa amaraṇaɱ.|| ||</p>

					<p class="f4">Yathā kho pana me sutaɱ brahmuno āmagandhe bhāsa-mānassa,||<br />
					te na sunimmadayā agāraɱ ajjhāvasatā,||<br />
					pabbajissām'ahaɱ bho agārasmā anagāriyan" ti.|| ||</p>

					<p class="f4">"Tena hi bhavaɱ Govindho satta māsāni āgametu.|| ||</p>

					<p class="f4">Sattannaɱ mānāsaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">54. "Aticiraɱ kho bho satta māsāni.|| ||</p>

					<p class="f4">Nāhaɱ Sakkomi bhavante satta māsāni āgametuɱ.|| ||</p>

					<p class="f4">Ko nu kho pana bho jānāti jīvitānaɱ?|| ||</p>

					<p class="f4">Gamanīyo samparāyo,||<br />
					mantāya boddhabbaɱ,||<br />
					kattabbaɱ kusalaɱ,||<br />
					caritabbaɱ buhmacariyaɱ,||<br />
					n'atthi jātassa amaraṇaɱ.|| ||</p>

					<p class="f4">Yathā kho pana me sutaɱ brahmuno āmagandhe bhāsa-mānassa,||<br />
					te na sunimmadayā agāraɱ ajjhāvasatā,||<br />
					pabbajissām'ahaɱ bho agārasmā anagāriyan" ti.|| ||</p>

					<p class="f4">"Tena hi bhavaɱ Govindo cha māsāni āgametu.|| ||</p>

					<p class="f4">Cha māsānaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Tena hi bhavaɱ Govindo pañca māsāni āgametu.|| ||</p>

					<p class="f4">Pañcannaɱ māsānaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Tena hi bhavaɱ Govindo cattāri māsāni āgametu.|| ||</p>

					<p class="f4">Catunnaɱ māsānaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Tena hi bhavaɱ Govindo dve māsāni āgametu.|| ||</p>

					<p class="f4">Dvinnaɱ māsānaɱ accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Tena hi bhavaɱ Govindo ekaɱ māsaɱ āgametu.|| ||</p>

					<p class="f4">Ekamāsassa accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Tena hi bhavaɱ Govindo addhamāsaɱ āgametu.|| ||</p>

					<p class="f4">Addhamāsassa accayena mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">55. Aticiraɱ kho bho so addhamāso.|| ||</p>

					<p class="f4">Nāhaɱ Sakkomi bhavante addhamāsaɱ āgametuɱ.|| ||</p>

					<p class="f4">Ko nu kho pana bho jānāti jīvitānaɱ?|| ||</p>

					<p class="f4">Gamanīyo samparāyo,||<br />
					mantāya boddhabbaɱ,||<br />
					kattabbaɱ kusalaɱ,||<br />
					caritabbaɱ Brahma-cariyaɱ,||<br />
					n'atthi jātassa amaraṇaɱ.|| ||</p>

					<p class="f4">Yathā kho pana me sutaɱ brahmuno āmagandhe bhāsa-mānassa te na sunimmadayā agārasmā ajjhāvasatā,||<br />
					pabbajissām'ahaɱ bho agārasmā anagāriyan" ti.|| ||</p>

					<p class="f4"><a id="pg248"><span class="f2 g"><b>[248]</b></span></a> "Tena hi bhavaɱ Govindo sattāhaɱ āgametu,||<br />
					yāva mayaɱ sake putta-bhātaro rajjena anusāsissāma.|| ||</p>

					<p class="f4">Sattāhassa accayena mayam pi agārasmā anagāriyaɱ pabbajissāma,|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Na ciraɱ kho bho sattāhaɱ,||<br />
					āgamessām'ahaɱ bhavante sattāhan" ti.|| ||</p>

					<p class="f4">56. Atha kho bho Mahā-Govindo brāhmaṇo yena te satta ca Brāhmaṇā mahā-sālā satta ca nahātaka-satāni ten'upasankami.|| ||</p>

					<p class="f4">Upasaŋkamitvā satta ca brāhmaṇa-mahā-sāle satta ca nahātaka-satāni etad avoca:|| ||</p>

					<p class="f4">"Aññaɱ dāni bhavanto ācariyaɱ pariyesantu,||<br />
					yo bhavantānaɱ mante vācessati.|| ||</p>

					<p class="f4">Icchām'ahaɱ bho agārasmā anagāriyaɱ pabba-jituɱ.|| ||</p>

					<p class="f4">Yathā kho pana me sutaɱ Brahmuno āmagandhe bhāsa-mānassa te na sunimmadayā agāraɱ ajjhāvasatā,||<br />
					pabbajissām'ahaɱ bho agārasmā anagāriyan" ti.|| ||</p>

					<p class="f4">"Mā bhavaɱ Govindo agārasmā anagāriyaɱ pabbaji||<br />
					pabbajjā bho appesakkhā ca||<br />
					appalābhā ca||<br />
					brahmaññaɱ mahesakkhañ ca||<br />
					mahālābhañ cā" ti.|| ||</p>

					<p class="f4">"Mā bhavanto evaɱ avavuttha:|| ||</p>

					<p class="f4">"Pabbajjā appesakkhā ca,||<br />
					appalābhā ca,||<br />
					brahmaññaɱ mahesakkhañ ca||<br />
					mahālābhañ cā" ti.|| ||</p>

					<p class="f4">Ko nu kho bho añño mayā mahesakkhataro vā mahālābhataro vā?|| ||</p>

					<p class="f4">Ahaɱ hi bho etarahi rājā ca raññaɱ,||<br />
					Brahmā ca brahmānaɱ,||<br />
					devātā ca gahapatikānaɱ||<br />
					taɱ p'ahaɱ sabbaɱ pahāya agārasmā anagāriyaɱ pabbajissāmi.|| ||</p>

					<p class="f4">Yathā kho pana me sutaɱ Brahmuno āmagandhe bhāsa-mānassa,||<br />
					te na sunimmadayā <a id="pg249"><span class="f2 g"><b>[249]</b></span></a> agāraɱ ajjhāvasatā,||<br />
					pabbajissām'ahaɱ bho agārasmā anagāriyan" ti.|| ||</p>

					<p class="f4">"Sace bhavaɱ Govindo agārasmā anagāriyaɱ pabbajissati,||<br />
					mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">57. Atha kho bho Mahā-Govindo brāhmaṇo yena cattārisā bhariyā sādisiyo ten'upasankami.|| ||</p>

					<p class="f4">Upasaŋkamitvā cattārisā bhariyā sādisiyo etad avoca:|| ||</p>

					<p class="f4">"Yā bhotī naɱ icchati sakāni vā ñāti-kulāni gacchatu,||<br />
					aññaɱ bhattāraɱ pariyesatu.|| ||</p>

					<p class="f4">Icchām'ahaɱ bhoti agārasmā anagāriyaɱ pabba-jituɱ.|| ||</p>

					<p class="f4">Yathā kho pana me sutaɱ Brahmuno āmagandhe bhāsa-mānassa,||<br />
					te na sunimmadayā agāraɱ ajjhāvasatā||<br />
					pabbajissām'ahaɱ bhotī agārasmā anagāriyan" ti.|| ||</p>

					<p class="f4">"Tvaɱ yeva no ñāti ñāti-kāmānaɱ,||<br />
					tvaɱ pana bhattā bhattu-kāmāmānaɱ.|| ||</p>

					<p class="f4">Sace bhavaɱ Govindo agārasmā anagāriyaɱ pabbajissati,||<br />
					mayam pi agārasmā anagāriyaɱ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">58. Atha kho bho Mahā-Govindo brāhmaṇo tassa sattāhassa accayena kesa-massuɱ ohāretvā kāsāyāni vatthāni acchādetvā agārasmā anagāriyaɱ pabbaji.|| ||</p>

					<p class="f4">Pabbajitaɱ pana Mahā-Govindaɱ brāhmaṇaɱ satta ca rājāno khattiyā muddhā-vasittā,||<br />
					satta ca brāhmaṇa-mahā-sālā satta ca nahātaka-satāni,||<br />
					cattārisā ca bhariyā sādisiyo,||<br />
					anekāni ca khattiya-sahassāni,||<br />
					anekāni ca brāhmaṇa-sahassāni,||<br />
					anekāni ca gahapati-sahassāni,||<br />
					anekehi ca itthāgārehi itthikāyo kesa-massuɱ ohāretvā kāsāyāni vatthāni acchādetvā Mahā-Govindaɱ brāhmaṇaɱ agārasmā anagāriyaɱ pabba-jitaɱ anupabbajiɱsu.|| ||</p>

					<p class="f4">Tāya sudaɱ bho parisāya parivuto Mahā-Govindo brāhmaṇo gāma-nigama-rāja- <a id="pg250"><span class="f2 g"><b>[250]</b></span></a> dhānīsu cārikaɱ carati.|| ||</p>

					<p class="f4">Yaɱ kho pana bho tena samayena Mahā-Govindo brāhmaṇo gāmaɱ vā nigamaɱ vā upasankamati||<br />
					tattha rājā va hoti raññaɱ,||<br />
					Brahmā va brāhmaṇānaɱ,||<br />
					devatā va gahapatikānaɱ.|| ||</p>

					<p class="f4">Tena kho pana samayena manussā khipanti vā upakkhalanti vā,||<br />
					te evam āhaɱsu:|| ||</p>

					<p class="f4">"Nam'atthu Mahā-Govindassa brāhmaṇassa,||<br />
					nam'atthu satta-purohitassā" ti.|| ||</p>

					<p class="f4">59. Mahā-Govindo bho Brāhmaṇo mettā-saha-gatena cetasā ekaɱ disaɱ pharitvā vihāsi,||<br />
					tathā dutiyaɱ,||<br />
					tathā tatiyaɱ,||<br />
					tathā catutthaɱ.|| ||</p>

					<p class="f4">Iti uddham-adho tiriyaɱ sabbadhi sabbattatāya sabbā-vantaɱ lokaɱ mettā-saha-gatena cetasā vipulena mahaggatena appamāṇena averena avyāpajjena pharitvā vihāsi.|| ||</p>

					<p class="f4">Karuṇā-saha-gatena cetasā ekaɱ disaɱ pharitvā vihāsi,||<br />
					tathā dutiyaɱ,||<br />
					tathā tatiyaɱ,||<br />
					tathā catutthaɱ.|| ||</p>

					<p class="f4">Iti uddham-adho tiriyaɱ sabbadhi sabbattatāya sabbā-vantaɱ lokaɱ karuṇā-saha-gatena cetasā vipulena mahaggatena appamāṇena averena avyāpajjena pharitvā vihāsi.|| ||</p>

					<p class="f4">Muditā-saha-gatena cetasā ekaɱ disaɱ pharitvā vihāsi,||<br />
					tathā dutiyaɱ,||<br />
					tathā tatiyaɱ,||<br />
					tathā catutthaɱ.|| ||</p>

					<p class="f4">Iti uddham-adho tiriyaɱ sabbadhi sabbattatāya sabbā-vantaɱ lokaɱ muditā-saha-gatena cetasā vipulena mahaggatena appamāṇena averena avyāpajjena pharitvā vihāsi.|| ||</p>

					<p class="f4">Upekkhā-saha-gatena cetasā ekaɱ disaɱ pharitvā vihāsi,||<br />
					tathā dutiyaɱ,||<br />
					tathā tatiyaɱ,||<br />
					tathā catutthaɱ.|| ||</p>

					<p class="f4">Iti uddham-adho tiriyaɱ sabbadhi sabbattatāya sabbā-vantaɱ lokaɱ upekkhā-saha-gatena cetasā vipulena mahaggatena appamāṇena averena avyāpajjena pharitvā vihāsi.|| ||</p>

					<p class="f4">Sāvakānañ ca Brahma-loka-sahabyatāya Maggaɱ desesi.|| ||</p>

					<p class="f4">60. Ye kho pana bho tena samayena Mahā-Govindassa brāhmaṇassa sāvakā sabbena sabbaɱ sāsanaɱ ājāniɱsu,||<br />
					te kāyassa bhedā param maraṇā sugatiɱ Brahma-lokaɱ upapajjiɱsu.|| ||</p>

					<p class="f4">Ye na sabbena sabbaɱ sāsanaɱ ājāniɱsu,||<br />
					te kāyassa bhedā param maraṇā app'ekacce Paranimmita-Vasavattīnaɱ devānaɱ saha-vyataɱ upapajjiɱsu,||<br />
					app'ekacce Nimmāṇa-ratīnaɱ devānaɱ saha-vyataɱ upapajjiɱsu||<br />
					app'ekacce Tusitānaɱ devānaɱ saha-vyataɱ upapajjiɱsu,||<br />
					app'ekacce Yāmānaɱ devānaɱ <a id="pg251"><span class="f2 g"><b>[251]</b></span></a> saha-vyataɱ upapajjiɱsu,||<br />
					app'ekacce Tāvatiɱsānaɱ devānaɱ saha-vyataɱ upapajjiɱsu,||<br />
					app'ekacce Cātu-m-mahā-rājikānaɱ devānaɱ saha-vyataɱ upapajjiɱsu.|| ||</p>

					<p class="f4">Ye sabbe sabba-nihīnaɱ-kāyaɱ paripūresuɱ te gandhabba-kāyaɱ paripūresuɱ.|| ||</p>

					<p class="f4">Iti kho pana sabbesaɱ yeva tesaɱ kula-puttānaɱ amoghā pabbajjā ahosi avañjhā saphalā sa-udrayā" ti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">61. "Sarati taɱ Bhagavā" ti?|| ||</p>

					<p class="f4">"Sarām'ahaɱ Pañcasikha.|| ||</p>

					<p class="f4">Ahaɱ tena samayena Mahā-Govindo brāhmaṇo ahosiɱ.|| ||</p>

					<p class="f4">Ahaɱ tesaɱ sāvakānaɱ Brahma-loka-sahavyatāya Maggaɱ desesiɱ.|| ||</p>

					<p class="f4">Taɱ kho pana me Pañcasikha, Brahma-cariyaɱ||<br />
					na nibbidāya||<br />
					na virāgāya||<br />
					na nirodhāya||<br />
					na upasamāya||<br />
					na abhiññāya||<br />
					na sambodhāya||<br />
					na nibbānāya saŋvattati,||<br />
					yāva-d-eva Brahma-lokupapattiyā.|| ||</p>

					<p class="f4">Idaɱ kho pana me Pañcasikha, Brahma-cariyaɱ||<br />
					ekanta-nibbidāya||<br />
					virāgāya||<br />
					nirodhāya||<br />
					upasamāya||<br />
					abhiññāya||<br />
					sambodhāya||<br />
					nibbānāya saŋvattati,||<br />
					ayaɱ eva ariya aṭṭhaŋgiko Maggo.|| ||</p>

					<p class="f4">Seyyath'īdaɱ sammā-diṭṭhi,||<br />
					sammā-saŋkappo,||<br />
					sammā-vācā,||<br />
					sammā-kammanto,||<br />
					sammā-ājīvo,||<br />
					sammā-vāyāmo,||<br />
					sammā-sati,||<br />
					sammā-samādhi.|| ||</p>

					<p class="f4">Idaɱ kho taɱ Pañcasikha, Brahma-cariyaɱ ekanta-nibbidāya virāgāya nirodhāya upasamāya abhiññāya sambodhāya nibbānāya saŋvattati.|| ||</p>

					<p class="f4">62. "Ye kho pana me Pañcasikha sāvakā sabbena sabbaɱ sāsanaɱ ājānanti,||<br />
					te āsavānaɱ khayā anāsavaɱ ceto-vimuttiɱ paññā-vimuttiɱ diṭṭhe'va dhamme sayaɱ <a id="pg252"><span class="f2 g"><b>[252]</b></span></a> abhiññā sacchi-katvā upasampajja viharanti.|| ||</p>

					<p class="f4">Ye na sabbena sabbaɱ sāsanaɱ ājānanti app'ekacce pañcannaɱ ora-m-bhāgiyānaɱ saŋyojanānaɱ pari-k-khayā opapātikā honti,||<br />
					tattha parinibbāyino anāvatti-dhammā tasmā lokā.|| ||</p>

					<p class="f4">Ye na sabbena sabbaɱ sāsanaɱ ājānanti,||<br />
					app'ekacce tiṇṇaɱ saŋyojanānaɱ pari-k-khayā rāja-dosa-mohānaɱ  tanuttā Sakad-āgāmino honti,||<br />
					sakid'eva imaɱ lokaɱ āgantvā dukkhass'antaɱ karonti.|| ||</p>

					<p class="f4">Ye na sabbena sabbaɱ sāsanaɱ ājānanti app'ekacce tiṇṇaɱ saŋyojanānaɱ pari-k-khayā Sot'āpannā honti avinipāta-dhammā niyatā sambodhi-parāyaṇā.|| ||</p>

					<p class="f4">Iti kho Pañcasikha, sabbesaɱ yeva imesaɱ kula-puttānaɱ amoghā pabbajjā avañjhā saphalā sa-uddisā" ti.|| ||</p>

					<p class="f4">Idam avoca Bhagavā.|| ||</p>

					<p class="f4">Attamano Pañcasikho Gandhabba-putto Bhagavato bhāsitaɱ abhinan'ditvā anumo-ditvā Bhagavantaɱ abhivādetvā padakkhiṇaɱ katvā tatth'ev'antara-dhāyī" ti.|| ||</p>

					<p class="f4">Mahā-Govinda Suttaɱ chaṭṭhaɱ.|| ||</p>

</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>