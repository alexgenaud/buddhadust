<!DOCTYPE html>
<html lang="en"><head><meta charset="utf-8">
<link rel="stylesheet" href="../../../resources/admin/styles/newcommon.css">
<meta name="description" content="The Pali text of Dīgha Nikāya, Sutta 19, The Mahā-Govinda Suttantaṃ. Brahma Eternal Youth reminds the Buddha of a former birth." />
<title>DN 19: Mahā-Govinda Suttantaṃ</title>
</head>

<body>

<p class="ctr"><img src="../../../resources/images/dighapage.jpg" alt="Dīgha Nikāya" width="576" height="42"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>
<hr />

<p>&nbsp;</p>

<div class="main">

					<h4 class="ctr">Dīgha Nikāya</h4>

					<h4 class="ctr"><a href="../../../backmatter/indexes/sutta/dn/idx_digha_nikaya.htm#p19">Sutta 19</a></h4>

					<h1>Mahā-Govinda Suttantaṃ</h1>

					<p class="ctr f1">Adapted from the digital version of the <b>Sri Lanka Buddha Jayanti Tripitaka Series</b></p>

					<p>&nbsp;</p>

					<hr />

					<p><a id="pg220"><span class="f2 g"><b>[220]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/pts/dn/dn.19.rhyt.pts.htm#p1">pts</a>]</span> E<span class="fp3">VAṂ ME SUTAṂ.</span>|| ||</p>

					<p class="f4">Ekaṃ samayaṃ Bhagavā Rājagahe viharati Gijjhakūṭe pabbate.|| ||</p>

					<p class="f4">Atha kho Pañcasikho Gandhabba-putto abhikkantāya rattiyā abhikkanta-vaṇṇo kevala-kappaṃ Gijjhakūṭaṃ obhāsetvā yena Bhagavā ten'upasaṅkami.|| ||</p>

					<p class="f4">Upasaṅkamitvā Bhagavantaṃ abhivādetvā eka-m-antaṃ aṭṭhāsi.|| ||</p>

					<p class="f4">Eka-m-antaṃ ṭhito kho Pañcasikho Gandhabba-putto Bhagavantaṃ etad avoca:|| ||</p>

					<p class="f4">"Yaṃ me bhante devānaṃ Tāvatiṃsānaṃ sammukhā sutaṃ sammukhā paṭiggahitaṃ,||<br />
					ārocem etaṃ bhante Bhagavato" ti.|| ||</p>

					<p class="f4">"Ārocehi me tvaṃ Pañcasikhā' ti Bhagavā avoca.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">2. "Purimāni bhante divasāni purimatarāni,||<br />
					tadahu'posathe paṇṇarase pavāraṇāya puṇṇamāya rattiyā kevalakappā ca devā Tāvatiṃsā Sudhammāyaṃ sabhāyaṃ sanni-sinnā honti sanni-patitā,||<br />
					mahatī ca dibba parisā samantato nisinnā honti,||<br />
					cattāro ca Mahārājā cātuddisā nisinnā honti.|| ||</p>

					<p class="f4">Puratthimāya disāya Dhataraṭṭho Mahārājā pacchābhimukho nisinno hoti deve purakkhatvā Dakkhiṇāya disāya Virūḷhako Mahārājā uttarābhimukho nisinno hoti deve purakkhatvā.|| ||</p>

					<p class="f4">Pacchimāya disāya <a id="pg221"><span class="f2 g"><b>[221]</b></span></a> Virūpakkho Mahārājā puratthābhimukho nisinno hoti deve purakkhatvā.|| ||</p>

					<p class="f4">Uttarāya disāya Vessavaṇo Mahārājā dakkhiṇābhimukho nisinno hoti deve purakkhatvā.|| ||</p>

					<p class="f4">Yadā bhante kevalakappā ca devā Tāvatiṃsā Sudhammāyaṃ sabhāyaṃ sanni-sinnā honti sanni-patitā,||<br />
					mahatī ca dibba parisā samantato nisinnā honti,||<br />
					cattāro ca Mahārājā cātuddisā nisinnā honti,||<br />
					idaṃ tesaṃ hoti āsanasmiṃ atha pacchā amhākaṃ āsanaṃ hoti.|| ||</p>

					<p class="f4">Ye te bhante devā Bhagavati Brahma-cariyaṃ caritvā adhun-ūppannā Tāvatiṃsa-kāyaṃ,||<br />
					te aññe deve atirocanti vaṇṇena c'eva yasasā ca.|| ||</p>

					<p class="f4">Tena sudaṃ bhante devā Tāvatiṃsā atta-manā honti pamuditā pīti-somanassa-jātā:|| ||</p>

					<p class="f4">"Dibbā vata bho kāyā paripūranti,||<br />
					hāyanti Asurā-kāyā" ti.|| ||</p>

					<p class="f4">3. Atha kho bhante Sakko devānaṃ Indo devānaṃ Tāvatiṃsānaṃ pasādaṃ viditvā imāhi gāthāhi anumodi:|| ||</p>

					<p class="f4">"Modanti vata bho devā Tāvatiṃsā sahindakā,||<br />
					Tathāgataṃ namassantā Dhammassa ca sudhammataṃ,||<br />
					Nave va deve passantā vaṇṇa-vante yasassino,||<br />
					Sugatasmiṃ Brahma-cariyaṃ caritvāna idhāgate.|| ||</p>

					<p class="f4">Te aññe atirocanti vaṇṇena yasasāyunā,||<br />
					Sāvakā Bhūri-paññassa visesūpagatā idha.|| ||</p>

					<p class="f4">Idhaṃ disvāna nandanti tāvatisā sahindakā,||<br />
					Tathāgataṃ namassantā Dhammassa ca sudhammatan" ti.|| ||</p>

					<p class="f4"><a id="pg222"><span class="f2 g"><b>[222]</b></span></a> Tena sudaṃ bhante devā Tāvatiṃsā bhīyoso mattāya atta-manā honti pamuditā pīti-somanassa-jātā:|| ||</p>

					<p class="f4">"Dibbā vata bho kāyā paripūranti,||<br />
					hāyanti Asurā-kāyā" ti.|| ||</p>

					<p class="f4">4. Atha bhante Sakko devānaṃ Indo devānaṃ Tāvatiṃsānaṃ sampasādaṃ viditvā deve Tāvatiṃse āmantesi:|| ||</p>

					<p class="f4">"Iccheyyātha no tumhe mārisā tassa Bhagavato aṭṭha yathā-bhucce vaṇṇe sotun" ti?|| ||</p>

					<p class="f4">"Icchāyyāma mayaṃ mārisā tassa Bhagavato aṭṭha yathā-bhucce vaṇṇe sotun" ti.|| ||</p>

					<p class="f4">Atha bhante Sakko devānaṃ Indo devānaṃ Tāvatiṃsānaṃ Bhagavato aṭṭha yathā-bhucce vaṇṇe payirudāhāsi:|| ||</p>

					<p class="f4">5. "Taṃ kim maññanti bhonto devā Tāvatiṃsā?|| ||</p>

					<p class="f4">Yāvañ c'assa so Bhagavā bahu-jana-hitāya paṭipanno bahu-jana-sukhāya lok-ā-nukampa-kāya atthāya hitāya sukhāya deva-manussānaṃ,||<br />
					evaṃ bahu-jana-hitāya paṭipannaṃ bahu-jana-sukhāya lok-ā-nukampa-kāya atthāya hitāya sukhāya deva-manussānaṃ,||<br />
					iminā p'aṅgena samannāgataṃ Satthāraṃ,||<br />
					n'eva atītaṃse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">6. "Svākkhāto kho pana tena Bhagavatā dhammo sandiṭṭhiko akāliko ehi passiko opanayiko paccattaṃ veditabbo viññūhi.|| ||</p>

					<p class="f4">Evaṃ opanayikassa Dhammassa desetāraṃ,||<br />
					iminā p'aṅgena samannāgataṃ Satthāraṃ,||<br />
					n'eva atītaṃse samanupassāma,||<br />
					na pan'etarehi aññatra tena Bhagavatā.|| ||</p>

					<p class="f4">7. "Idaṃ kusalan ti kho pana tena Bhagavatā suppaññattaṃ.|| ||</p>

					<p class="f4">Idaṃ akusalan ti suppaññattaṃ.|| ||</p>

					<p class="f4">Idaṃ <a id="pg223"><span class="f2 g"><b>[223]</b></span></a> sāvajjaṃ idam anavajjaṃ.|| ||</p>

					<p class="f4">Idaṃ sevitabbanti idaṃ na sevitabbaṃ.|| ||</p>

					<p class="f4">Idaṃ hīnaṃ idaṃ paṇītaṃ.|| ||</p>

					<p class="f4">Idaṃ kaṇha-sukka-sappaṭi-bhāgan ti suppaññattaṃ.|| ||</p>

					<p class="f4">Evaṃ kusalā-kusala-sāvajjānavajja-sevitabbā-sevitabba-hīnappaṇita-kaṇha-sukka-sa-p-paṭibhāgānaṃ dhammānaṃ paññāpetāraṃ,||<br />
					iminā p'aṅgena samannāgataṃ Satthāraṃ,||<br />
					n'eva atītaṃse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">8. "Suppaññattā kho pana tena Bhagavatā sāvakānaṃ Nibbāna-gāminī paṭipadā.|| ||</p>

					<p class="f4">Saṃsandati Nibbānañ ca paṭipadā ca.|| ||</p>

					<p class="f4">Seyyathā pi nāma Gaṅgodakaṃ Yamunodakena saṃsandati sameti,||<br />
					evam eva suppaññttā tena Bhagavatā sāvakānaṃ Nibbāna-gāminī paṭipadā,||<br />
					saṃsandati Nibbānañ ca paṭipadā ca.|| ||</p>

					<p class="f4">Evaṃ Nibbāna-gāminiyā-paṭipadāya paññāpetāraṃ iminā p'aṅgena samannāgataṃ Satthāraṃ n'eva atītaṃse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">9. "Laddha-sahāyo kho pana so Bhagavā sekhānañ c'eva paṭipadānam khīṇ'āsavānañ ca vusitavataṃ,||<br />
					te Bhagavā apanujja ekārāmataṃ anuyutto viharati.|| ||</p>

					<p class="f4">Evaṃ ekārāmataṃ anuyuttaṃ iminā p'aṅgena samannāgataṃ Satthāraṃ n'eva atītaṃse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">10. "Abhinipphanno kho pana tassa Bhagavato lābho,||<br />
					abhinipphanno sīloko,||<br />
					yāva maññe khattiyā sampiyāya-māna-rūpā viharanti.|| ||</p>

					<p class="f4">Vigata-mado kho pana so Bhagavā āhāraṃ āhāreti.|| ||</p>

					<p class="f4">Evaṃ vigata-madaṃ āhāraṃ āhāriyamāna iminā p'aṅgena samannāgataṃ Satthāraṃ n' <a id="pg224"><span class="f2 g"><b>[224]</b></span></a> eva atītaṃse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">11. "Yathā-vādī kho pana so Bhagavā tathā-kārī,||<br />
					yathā-kārī tathā-vādī.|| ||</p>

					<p class="f4">Iti yathā-vādī tathā-kārī yathā-kārī tathā-vādī.|| ||</p>

					<p class="f4">Evaṃ Dhamm-ā-nu-Dhamma-paṭipannaṃ iminā p'aṅgena samannāgataṃ Satthāraṃ n'eva atītaṃse samanupassāma,||<br />
					na pan'etarahi,||<br />
					aññatra tena Bhagavatā.|| ||</p>

					<p class="f4">12. "Tiṇṇa-vici-kiccho kho pana so Bhagavā vigata-kathaṃkatho pariyosita-saṃkappo ajjhāsayaṃ ādi-Brahma-cariyaṃ.|| ||</p>

					<p class="f4">Evaṃ tiṇṇa-vici-kicchaṃ vigata-kathaṃ-kathaṃ pariyosita-saṃkappaṃ ajjhāsayaṃ ādi-Brahma-cariyaṃ||<br />
					iminā p'aṅghena samannāgataṃ Satthāraṃ n'eva atītaṃse samanupassāma,||<br />
					na pan'etarahi,||<br />
					aññatra tena Bhagavatā" ti.|| ||</p>

					<p class="f4">Ime kho bhante Sakko devānaṃ Indo devānaṃ Tāvatiṃsānaṃ Bhagavato aṭṭha yathā-bhucce vaṇṇe payirudāhāsi.|| ||</p>

					<p class="f4">Tena sudaṃ bhante devā Tāvatiṃsā bhīyoso mattāya atta-manā honti,||<br />
					pamuditā pīti-somanassa-jātā Bhagavato aṭṭha yathā-bhucce vaṇṇe sutvā.|| ||</p>

					<p class="f4">13. Tatra kho bhante ekacce devā evam āhaṃsu:|| ||</p>

					<p class="f4">"Aho vata mārisā cattāro Sammā Sambuddhā loke uppajjeyyuṃ,||<br />
					Dhammañ ca deseyyuṃ,||<br />
					yathariva Bhagavā.|| ||</p>

					<p class="f4">Tad assa bahu-jana-hitāya bahu-jana-sukhāya lok-ā-nukampakāya atthāya hitāya sukhāya deva-manussānan" ti.|| ||</p>

					<p class="f4">Ekacce devā evam āhaṃsu:|| ||</p>

					<p class="f4">"Tiṭṭhantu mārisā cattāro Sammā Sambuddhā.|| ||</p>

					<p class="f4">Aho vata mārisā tayo Sammā Sambuddhā loke uppajjeyyuṃ Dhammañ ca deseyyuṃ,||<br />
					yathariva Bhagavā.|| ||</p>

					<p class="f4">Tad assa bahu-jana-hitāya bahu-jana-sukhāya lok-ā-nukampāya atthāya hitāya sukhāya deva-manussānan" ti.|| ||</p>

					<p class="f4">Ekacce devā evam āhaṃsu:|| ||</p>

					<p class="f4">"Tiṭṭhantu mārisā cattāro Sammā Sambuddhā.|| ||</p>

					<p class="f4">Aho vata mārisā tayo Sammā Sambuddhā loke uppajjeyyuṃ,||<br />
					Dhammañ ca deseyyuṃ,||<br />
					yathariva Bhagavā.|| ||</p>

					<p class="f4">Tad assa bahu-jana-hitāya bahu-jana-sukhāya lok-ā-nukampāya atthāya hitāya sukhāya deva-manussānan" ti.|| ||</p>

					<p class="f4">Ekacce devā evam āhaṃsu:|| ||</p>

					<p class="f4">"Tiṭṭhantu mārisā tayo Sammā Sambuddhā.|| ||</p>

					<p class="f4">Aho vata mārisā dve Sammā Sambuddhā loke uppajjeyyuṃ,||<br />
					Dhammañ ca deseyyuṃ,||<br />
					yathariva Bhagavā.|| ||</p>

					<p class="f4">Tad assa bahu-jana-hitāya bahu-jana-sukhāya lok-ā-nukampāya atthāya hitāya sukhāya deva-manussānan" ti.|| ||</p>

					<p class="f4"><a id="pg225"><span class="f2 g"><b>[225]</b></span></a> 14. Evaṃ vutte bhante Sakko devānaṃ Indo deve Tāvatiṃse etad avoca:|| ||</p>

					<p class="f4">"Aṭṭhānaṃ kho etaṃ mārisā anavakāso yaṃ ekissā loka-dhātuyā dve Arahanto Sammā Sambuddhā apubbaṃ acarimaṃ uppajjeyyuṃ.|| ||</p>

					<p class="f4">N'etaṃ ṭhānaṃ vijjati.|| ||</p>

					<p class="f4">Aho vata mārisā so Bhagavā appābādho appātaṅko ciraṃ dīgham addhānaṃ tiṭṭheyya.|| ||</p>

					<p class="f4">Tad assa bahu-jana-hitāya bahu-jana-sukhāya lok-ā-nukampāya atthāya hitāya sukhāya deva-manussānan" ti.|| ||</p>

					<p class="f4">Atha bhante yen'atthena devā Tāvatiṃsā Sudhammāyaṃ sabhāyaṃ sanni-sinnā honti sanni-patitā,||<br />
					taṃ atthaṃ cintayitvā taṃ atthaṃ mantayitvā vutta-vacanā pi taṃ Cattāro Mahārājā tasmiṃ atthe honti||<br />
					paccānu-siṭṭha-vacanā pi taṃ Cattāro Mahārājā tasmiṃ atthe honti sakesu sakesu āsanesu ṭhitā avipakkantā.|| ||</p>

							<p class="f4 in2">"Te vutta-vākyā rājāno paṭiggayhānusāsaniṃ||<br />
							Vi-p-pasanna-manā santā aṭṭhaṃsu sambhi āsane" ti.|| ||</p>

					<p class="f4">15. Atha kho bhante uttarāya disāya uḷāro āloko sañjāyi obhāso pātu-r-ahosi ati-k-kamm'eva devānaṃ devānubhāvaṃ.|| ||</p>

					<p class="f4">Atha bhante Sakko devānaṃ Indo deve Tāvatiṃse āmantesi:|| ||</p>

					<p class="f4">"Yathā kho mārisā nimittā dissanti āloko sañjāyati obhāso pātu-bhavati Brahmā pātu-bhavissati.|| ||</p>

					<p class="f4">Brahmuno etaṃ pubba-nimittaṃ pātu-bhāvāya yad idaṃ āloko sañjāyati obhāso pātu-bhavatī ti.|| ||</p>

							<p class="f4 in2">"Yathā nimittā dissanti, Brahmā pātu-bhavissati,||<br />
							Brahmuno h'etaṃ nimittaṃ obhāso vipulo mahā" ti.|| ||</p>

					<p class="f4"><a id="pg226"><span class="f2 g"><b>[226]</b></span></a> Atha kho bhante devā Tāvatiṃsā yathā sakesu āsanesu nisīdiṃsu:|| ||</p>

					<p class="f4">"Obhāsam etaṃ ñassāma,||<br />
					yaṃ vipāko bhavissati,||<br />
					sacchi-katvā va naṃ gamissāmā" ti.|| ||</p>

					<p class="f4">Cattāro pi Mahārājā yathā-sakesu āsanesu nisīdiṃsu:|| ||</p>

					<p class="f4">"Obhāsam etaṃ ñassāma,||<br />
					yaṃ vipāko bhavissati,||<br />
					sacchi-katvā va naṃ gamissāmā" ti.|| ||</p>

					<p class="f4">Idaṃ sutvā devā Tāvatiṃsā ek'aggatā samā-pajjiṃsu:|| ||</p>

					<p class="f4">"Obhāsam etaṃ ñassāma,||<br />
					yaṃ vipāko bhavissati,||<br />
					sacchi-katvā va naṃ gamissāmā" ti.|| ||</p>

					<p class="f4">16. Yadā bhante Brahmā Sanaṃkumāro devānaṃ Tāvatisānaṃ pātu bhavati,||<br />
					oḷārikaṃ atta-bhāvaṃ abhinimminitvā pātu-bhavati.|| ||</p>

					<p class="f4">Yo kho pana bhante Brahmuno pakati-vaṇṇo anabhisambhavanīyo so devānaṃ Tāvatiṃsānaṃ cakkhu-pathasmiṃ.|| ||</p>

					<p class="f4">Yadā bhante Brahmā Sanaṃkumāro devānaṃ Tāvatiṃsānaṃ pātu-bhavati,||<br />
					so aññe deve atirocati vaṇṇena c'eva yasasā ca.|| ||</p>

					<p class="f4">Seyyathā pi bhante sovaṇṇo viggaho mānusaṃ viggahaṃ atirocati,||<br />
					evam eva kho bhante yadā Brahmā Sanaṃkumāro devānaṃ Tāvatiṃsānaṃ pātu-bhavati,||<br />
					so aññe deve atirocati-vaṇṇena c'eva yasasā ca.|| ||</p>

					<p class="f4">Yadā bhante Brahmā Sanaṃkumāro devānaṃ Tāvatiṃsānaṃ pātu-bhavati,||<br />
					na tassaṃ parisāyaṃ koci devo abhivādeti vā paccuṭṭheti vā āsanena vā nimanteti vā.|| ||</p>

					<p class="f4">Sabbe tuṇhī-bhūtā pañjalikā pallaṅkena nisīdanti:|| ||</p>

					<p class="f4">"Yassa dāni devassa icchissati Brahmā Sanaṃkumāro,||<br />
					tassa devassa pallaṅke nisīdassatī" ti.|| ||</p>

					<p class="f4">Yassa kho pana bhante devassa Brahmā Sanaṃkumāro pallaṅke nisīdati,||<br />
					uḷāraṃ so labhati devo veda-paṭilābhaṃ,||<br />
					Uḷāraṃ so labhati devo somanassa-paṭi- <a id="pg227"><span class="f2 g"><b>[227]</b></span></a> lābhaṃ.|| ||</p>

					<p class="f4">Seyyathā pi bhante rājā khattiyo muddhā-vasitto adhunābhisitto rajjena,||<br />
					uḷāraṃ so labhati veda-paṭilābhaṃ,||<br />
					uḷāraṃ so labhati somanassa-paṭilābhaṃ,||<br />
					evam eva kho bhante yassa devassa Brahmā Sanaṃkumāro pallaṅke nisīdati,||<br />
					uḷāraṃ so labhati devo veda-paṭilābhaṃ,||<br />
					uḷāraṃ so labhati devo somanassa-paṭilābhaṃ.|| ||</p>

							<p class="f4 in2">17. Atha bhante Brahmā Sanaṃkumāro devānaṃ Tāvatiṃsānaṃ sampasādaṃ viditvā antara-hito imāhi gāthāhi anumodi:|| ||</p>

							<p class="f4 in2">"Modanti vata bho devā Tāvatiṃsā sahindakā,||<br />
							Tathāgataṃ namassantā Dhammassa ca sudhammataṃ.|| ||</p>

							<p class="f4 in2">Nave va deve ca passantā vaṇṇa-vante yasassino,||<br />
							Sugatasmiṃ Brahma-cariyaṃ caritvāna idhāgate.|| ||</p>

							<p class="f4 in2">Te aññe atirocanti vaṇṇena yasasāyunā,||<br />
							Sāvakā Bhūri-paññassa visesūpagatā idha.|| ||</p>

							<p class="f4 in2">Idaṃ disvāna nandanti Tāvatiṃsā sahindakā,||<br />
							Tathāgataṃ namassantā Dhammassa ca sudhammatan" ti.|| ||</p>

					<p class="f4">18. Imam atthaṃ bhante Brahmā Sanaṃkumāro abhāsittha.|| ||</p>

					<p class="f4">Idam atthaṃ bhante Brahmuno Sanaṃkumārassa bhāsato aṭṭh'aṅga-samannāgato saro hoti vissaṭṭho ca||<br />
					viññoyyo ca||<br />
					mañju ca||<br />
					savanīyo ca||<br />
					bindu ca||<br />
					avisārī ca||<br />
					gambhīro ca||<br />
					ninnādī ca.|| ||</p>

					<p class="f4">Yathā-parisaṃ kho pana bhante Brahmā Sanaṃkumāro sarena viññāpeti,||<br />
					na c'assa bahiddhā parisāya ghoso niccharati.|| ||</p>

					<p class="f4">Yassa kho pana bhante evaṃ aṭṭh'aṅga-samannāgato saro hoti,||<br />
					so vuccati Brahmassaro ti.|| ||</p>

					<p class="f4">19. Atha bhante devā Tāvatiṃsā Brahmā-Sanaṃkumāraṃ etad avocuṃ:|| ||</p>

					<p class="f4">"Sādhu Mahā Brahme etad eva mayaṃ saṅkhāya modāma,||<br />
					<a id="pg228"><span class="f2 g"><b>[228]</b></span></a> atthi ca Sakkena devānam indena tassa Bhagavato aṭṭha yathābhuccā vaṇṇā bhāsitā,||<br />
					te ca mayaṃ saṅkhāya modāmā" ti.|| ||</p>

					<p class="f4">Atha kho bhante Brahmā Sanaṃkumāro Sakkaṃ devānam indaṃ etad avoca:|| ||</p>

					<p class="f4">"Sādhu devānam Inda,||<br />
					mayam pi tassa Bhagavato aṭṭha yathā-bhucce vaṇṇe suṇeyyāmā" ti.|| ||</p>

					<p class="f4">"Evaṃ Mahā Brahme" ti kho bhante Sakko devānaṃ Indo brahmuno Sanaṃkumārassa Bhagavato aṭṭha yathā-bhucce vaṇṇe payirudāhāsi.|| ||</p>

					<p class="f4">20. Taṃ kim maññati bhavaṃ Mahā-Brahmā?|| ||</p>

					<p class="f4">Yāvañ ca so Bhagavā bahu-jana-hitāya paṭipanno bahu-jana-sukhāya lok-ā-nukampāya atthāya hitāya sukhāya deva-manussānaṃ,||<br />
					evaṃ bahu-jana-hitāya paṭipannaṃ bahu-jana-sukhāya lok-ā-nukampakāya atthāya hitāya sukhāya deva-manussānaṃ,||<br />
					iminā p'aṅgena samannāgataṃ Satthāraṃ n'eva atītaṃse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">21. Svakkhāto kho pana tena Bhagavatā dhammo sandiṭṭhiko akāliko ehi passiko opanayiko paccattaṃ veditabbo viññūhi.|| ||</p>

					<p class="f4">Evaṃ opanayikassa Dhammassa desetāraṃ iminā p'aṅgena samannāgataṃ Satthāraṃ n'eva atītaṃse samanupassāma na pan'etarahi aññatra tena Bhagavatā.|| ||</p>

					<p class="f4">22. "Idaṃ kusalan" ti kho pana tena Bhagavatā suppaññattaṃ.|| ||</p>

					<p class="f4">"Idaṃ akusalan" ti suppaññattaṃ.|| ||</p>

					<p class="f4">"Idaṃ sāvajjaṃ||<br />
					idaṃ anavajjaṃ||<br />
					idaṃ sevitabbaṃ||<br />
					idaṃ na sevitabbaṃ||<br />
					idaṃ hīnaṃ||<br />
					idaṃ paṇītaṃ||<br />
					idaṃ kaṇha-sukka-sappaṭi-bhāgan" ti suppaññattaṃ.|| ||</p>

					<p class="f4">Evaṃ kusalā-kusala-sāvajjānavajja-sevitabbāsevitabba-hīna-p-paṇīta-kaṇha-sukka-sappaṭi-bhāgānaṃ dhammānaṃ paññāpetāraṃ iminā p'aṅgena samannāgataṃ Satthāraṃ,||<br />
					n'eva <a id="pg229"><span class="f2 g"><b>[229]</b></span></a> atītaṃse samanupassāma na pan'etarahi aññatra tena Bhagavatā.|| ||</p>

					<p class="f4">23. Suppaññattā kho pana tena Bhagavatā sāvakānaṃ Nibbāna-gāminī paṭipadā.|| ||</p>

					<p class="f4">Saṃsandati Nibbānañ ca paṭipadā ca.|| ||</p>

					<p class="f4">Seyyathā pi nāma Gaṅgodakaṃ Yamunodakena saṃsandati sameti,||<br />
					evam eva suppaññttā tena Bhagavatā sāvakānaṃ Nibbāna-gāminī-paṭipadā saṃsandati Nibbānañ ca paṭipadā ca.|| ||</p>

					<p class="f4">Evaṃ Nibbāna-gāminiyā-paṭipadāya paññāpetāraṃ iminā p'aṅgena samannāgataṃ Satthāraṃ n'eva atītaṃse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">24. "Laddha-sahāyo kho pana so Bhagavā sekhānañ c'eva paṭipādāanāṃ khīṇā-savānañ ca vusitavataṃ.|| ||</p>

					<p class="f4">Te Bhagavā apanujja ekārāmataṃ anuyutto pi viharati.|| ||</p>

					<p class="f4">Evaṃ ekārāmataṃ anuyuttaṃ iminā p'aṅgena samannāgataṃ Satthāraṃ n'eva atītaṃse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">25. "Abhinipphanno kho pana'tassa Bhagavato lābho,||<br />
					abhinipphanno sīloko,||<br />
					yāva maññe khattiyā sampiyāya-māna-rūpā viharanti.|| ||</p>

					<p class="f4">Vigata-mado kho pana maññe so Bhagavā āhāraṃ āhāreti.|| ||</p>

					<p class="f4">Evaṃ vigata-madaṃ āhāraṃ āhāraya-mānaṃ iminā p'aṅgena samannāgataṃ Satthāraṃ n'eva atītaṃse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">26. "Yathā-vādī kho pana so Bhagavā tathā-kārī,||<br />
					yathā-kārī tathā-vādī.|| ||</p>

					<p class="f4">Iti yathā-vādī tathā-kārī,||<br />
					yathā-kārī tathā-vādī.|| ||</p>

					<p class="f4">Evaṃ Dhamm-ā-nu-Dhamma-paṭipannaṃ iminā p'aṅgena samannāgataṃ Satthāraṃ n'eva atītaṃse samanupassāma,||<br />
					na pan'etarahi aññatra tena Bhagavatā.|| ||</p>

					<p class="f4">27. "Tiṇṇa-vici-kiccho kho pana so Bhagavā vigata-kathaṃ-katho pariyosita-saṃkappo ajjhāsayaṃ ādi-brahma- <a id="pg230"><span class="f2 g"><b>[230]</b></span></a> cariyaṃ.|| ||</p>

					<p class="f4">Evaṃ tiṇṇa-vici-kicchaṃ vigata-kathaṃ-kathaṃ pariyosita-saṃkappaṃ ajjhāsayaṃ ādi-Brahma-cariyaṃ iminā p'aṅghena samannāgataṃ Satthāraṃ n'eva atītaṃse samanupassāma,||<br />
					na pan'etarahi aññatra tena Bhagavatā" ti.|| ||</p>

					<p class="f4">Ime kho bhante Sakko devānaṃ Indo Brahmuno Sanaṃkumārassa Bhagavato aṭṭha yathā-bhucce vaṇṇe payirudāhāsi.|| ||</p>

					<p class="f4">Tena sudaṃ bhante Brahmā Sanaṃkumāro atta-mano hoti pamudito pīti-somanassa-jāto Bhagavato aṭṭha yathā-bhucce vaṇṇe sutvā.|| ||</p>

					<p class="f4">28. Atha bhante Brahmā Sanaṃkumāro oḷārikaṃ atta-bhāvaṃ abhinimminitvā kumāra-vaṇṇī hutvā Pañcasikho devānaṃ Tāvatiṃsānaṃ pātu-r-ahosi.|| ||</p>

					<p class="f4">So vehāsaṃ abbhuggantvā ākāse antalikkhe pallaṅkena nisīditva.|| ||</p>

					<p class="f4">Seyyathā pi bhante balavā puriso supaccatthate vā pallaṅke same vā bhūmi-bhāge pallaṅkena nisīdeyya,||<br />
					evam eva kho bhante Brahmā Sanaṃkumāro vehāsaṃ abbhuggantvā ākāse antalikkhe pallaṅkena nisīditvā deve Tāvatiṃse āmantesi:|| ||</p>

					<p class="f4">29. Taṃ kim maññanti bhonto devā Tāvatiṃsā?|| ||</p>

					<p class="f4">Yāva dīgha-rattaṃ mahā-pañño ca so Bhagavā ahosi.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Bhūta-pubbaṃ bho rājā Disampati nāma ahosi.|| ||</p>

					<p class="f4">Disampatissa rañño Govindo nāma Brāhmaṇo purohito ahosi.|| ||</p>

					<p class="f4">Disampatissa rañño Reṇu nāma kumāro putto ahosi.|| ||</p>

					<p class="f4">Govindassa Brāhmaṇassa Jotipālo nāma māṇavo putto ahosi.|| ||</p>

					<p class="f4">Iti Reṇu ca rāja-putto Jotipālo ca māṇavo aññe ca chakhattiyā icc ete aṭṭha sahāyā ahesuṃ.|| ||</p>

					<p class="f4"><a id="pg231"><span class="f2 g"><b>[231]</b></span></a> Atha kho bho ahorattāṇaṃ accayena Govindo Brāhmaṇo kālam akāsi.|| ||</p>

					<p class="f4">Govinde buhmaṇe kāla-kate rājā Disampati paridevesī:|| ||</p>

					<p class="f4">"Yasmiṃ vata bho mayaṃ samaye Govinde Brāhmaṇe sabba-kiccāni sammā-vossajjitvā pañcahi kāma-guṇehi samappitā samaṅgī-bhūtā paricārema,||<br />
					tasmiṃ no samaye Govindo Brāhmaṇo kāla-kato" ti.|| ||</p>

					<p class="f4">Evaṃ vutte bho Reṇu rāja-putto rājānaṃ Disampatiṃ etad avoca:|| ||</p>

					<p class="f4">"Mā kho tvaṃ deva Govinde Brāhmaṇe kāla-kate atibāḷhaṃ paridevesi.|| ||</p>

					<p class="f4">Atthi deva Govindassa Brāhmaṇassa Jotipālo nāma māṇavo putto paṇḍitataro c'eva pitarā alamattha-dasataro c'eva pitarā.|| ||</p>

					<p class="f4">Ye pi'ssa pitā atthe anusāsi.|| ||</p>

					<p class="f4">Te pi Jotipālass'eva māṇavassa anusāsaniyā" ti.|| ||</p>

					<p class="f4">"Evaṃ kumārā" ti?|| ||</p>

					<p class="f4">"Evaṃ devā" ti.|| ||</p>

					<p class="f4">30. Atha kho bho rājā Disampati aññataraṃ purisaṃ āmantesi:|| ||</p>

					<p class="f4">"Ehi tvaṃ ambho purisa,||<br />
					yena Jotipālo nāma māṇavo ten'upasaṅkami.|| ||</p>

					<p class="f4">Upasaṅkamitvā Jotipālaṃ māṇavaṃ evaṃ vadehi:|| ||</p>

					<p class="f4">Bhavam-atthu bhavantaṃ Jotipālaṃ māṇavaṃ,||<br />
					rājā Disampati bhavantaṃ Jotipālaṃ māṇavaṃ āmantayati.|| ||</p>

					<p class="f4">Rājā Disampati bhoto Jotipālassa māṇavassa dassana-kāmo" ti.|| ||</p>

					<p class="f4">"Evaṃ devā" ti bho so puriso Disampatissa rañño paṭi-s-sutvā yena Jotipālo māṇavo ten'upasaṅkami.|| ||</p>

					<p class="f4">Upasaṅkamitvā Jotipālaṃ māṇavaṃ etad avoca:|| ||</p>

					<p class="f4">"Bhavam atthu bhavantaṃ Jotipālaṃ māṇavaṃ.|| ||</p>

					<p class="f4">Rājā Disampati bhavantaṃ Jotipālaṃ māṇavaṃ āmanta-, <a id="pg232"><span class="f2 g"><b>[232]</b></span></a> yati.|| ||</p>

					<p class="f4">Rājā Disampati bhoto Jotipālassa māṇavassa dassana-kāmo" ti.|| ||</p>

					<p class="f4">"Evaṃ bho" ti kho so Jotipālo māṇavo tassa purisassa paṭi-s-sutvā yena rājā Disampati ten'upasaṅkami.|| ||</p>

					<p class="f4">Upasaṅkamitvā Disampatinā raññā saddhiṃ sammodi,||<br />
					sammodanīyaṃ kathaṃ sārāṇīyaṃ vīti-sāretvā eka-m-antaṃ nisīdi.|| ||</p>

					<p class="f4">Eka-m-antaṃ nisinnaṃ kho bho Jotipālaṃ mānavaṃ rājā Disampati etad avoca:|| ||</p>

					<p class="f4">"Anusāsatu no bhavaṃ Jotipālo māṇavo,||<br />
					mā bhavaṃ Jotipālo anusāsaniyā paccavyāhāsi.|| ||</p>

					<p class="f4">Pettike taṃ ṭhāne ṭhapessāmi,||<br />
					Govindiye abhisiñcissāmī" ti.|| ||</p>

					<p class="f4">"Evaṃ bho' ti kho so Jotipālo māṇavo Disampatissa rañño paccassosi.|| ||</p>

					<p class="f4">31. Atha kho bho rājā Disampati Jotipālaṃ māṇavaṃ Govindiye abhisiñci,||<br />
					pettike ṭhāne ṭhapesi.|| ||</p>

					<p class="f4">Abhisitto Jotipālo māṇavo Govindiye pettike ṭhāne ṭhapito,||<br />
					ye pi'ssa pitā atthe anusāsi,||<br />
					te pi atthe anusāsati;||<br />
					ye pi'ssa pitā atthe nānusāsi,||<br />
					te pi atthe nānusāsati.|| ||</p>

					<p class="f4">Ye pi'ssa pitā kammante abhisambhosi,||<br />
					te pi kammante abhisambhoti;||<br />
					ye pi'ssa pitā kammante nābhisambhosi||<br />
					te pi kammante nābhisambhoti.|| ||</p>

					<p class="f4">Tam enaṃ manussā evam āhaṃhu:|| ||</p>

					<p class="f4">"Govindo vata bho Brāhmaṇo,||<br />
					Mahā-Govindo vata bho buhmaṇo" ti.|| ||</p>

					<p class="f4">Iminā kho evaṃ bho pariyāyena Jotipālassa māṇavassa Mahā-Govindo Mahā-Govindo tv'eva samaññā udapādi.|| ||</p>

					<p class="f4">32. Atha kho bho Mahā-Govindo brāhmaṇo yena te cha khattiyā ten'upasaṅkami.|| ||</p>

					<p class="f4">Upasaṅkamitvā te cha khattiye etad avoca:|| ||</p>

					<p class="f4">"Disampati kho bho rājā jiṇṇo vuddho mahallako addha- <a id="pg233"><span class="f2 g"><b>[233]</b></span></a>  gato vayo anuppatto.|| ||</p>

					<p class="f4">Ko nu kho pana bho jānāti jīvitaṃ?|| ||</p>

					<p class="f4">Ṭhānaṃ kho pan'etaṃ vijjati yaṃ Disampatimhi rañño kāla-kate,||<br />
					rāja-kattāro Reṇuṃ rāja-puttaṃ rajje abhisiñceyyuṃ.|| ||</p>

					<p class="f4">Āyantu bho bhonto,||<br />
					yena Reṇu rāja-putto ten'upasaṅkamatha.|| ||</p>

					<p class="f4">Upasaṅkamitvā Reṇuṃ rāja-puttaṃ evaṃ vadetha:|| ||</p>

					<p class="f4">"Mayaṃ bhoto Reṇussa sahāyā piyā manāpā a-p-paṭikkūlā,||<br />
					yaṃ sukho bhavaṃ taṃ sukhā mayaṃ,||<br />
					yaṃ dukkho bhavaṃ taṃ dukkhā mayaṃ.|| ||</p>

					<p class="f4">Disampati bho rājā jiṇṇo vuddho mahallako addha-gato vayo-anuppatto.|| ||</p>

					<p class="f4">Ko nu kho pana bho jānāti jīvitaṃ?|| ||</p>

					<p class="f4">Ṭhānaṃ kho pan'etaṃ vijjati yaṃ Disampatimhi raññe kāla-kate rāja-kattāro bhavantaṃ Reṇuṃ rajje abhisiñceyyuṃ.|| ||</p>

					<p class="f4">Sace bhavaṃ Reṇu rajjaṃ labhetha,||<br />
					saṃvibhajetha no rajjenā" ti.|| ||</p>

					<p class="f4">"Evaṃ bho" ti kho bho te cha khattiyā Mahā-Govindassa brāhmaṇassa paṭi-s-sutvā yena Reṇu rāja-putto ten'upasaṅkamiṃsu.|| ||</p>

					<p class="f4">Upasaṅkamitvā Reṇuṃ rāja-puttaṃ etad avocuṃ:|| ||</p>

					<p class="f4">"Mayaṃ kho bhoto Reṇussa sahāyā piyā manāpā a-p-paṭikkūlā.|| ||</p>

					<p class="f4">Yaṃ sukho bhavaṃ taṃ sukhā mayaṃ,||<br />
					yaṃ dukkho bhavaṃ taṃ dukkhā mayaṃ.|| ||</p>

					<p class="f4">Disampati kho bho rājā jiṇṇo vuddho mahallako addha-gato vayo-anuppatto.|| ||</p>

					<p class="f4">Ko nu kho bho pana bho jānāti jīvitaṃ?|| ||</p>

					<p class="f4">Ṭhānaṃ kho pan'etaṃ vijjati yaṃ Disampatimhi rañño kāla-kate rāja-kattāro bhavantaṃ Reṇuṃ rajje abhisiñceyyuṃ.|| ||</p>

					<p class="f4">Sace bhavaṃ Reṇu rajjaṃ labhetha,||<br />
					saṃvibhajetha no rajjenā" ti.|| ||</p>

					<p class="f4">"Ko nu kho bho añño mama vijite sukham edheyyātha aññatra bhavantehi?|| ||</p>

					<p class="f4">Sac'āhaṃ bho rajjaṃ labhissāmi,||<br />
					saṃvibhajissāmi vo rajjenā" ti.|| ||</p>

					<p class="f4"><a id="pg234"><span class="f2 g"><b>[234]</b></span></a> 34. Atha kho bho ahorattāṇaṃ accayena rājā Disampati kālam akāsi.|| ||</p>

					<p class="f4">Disampatimhi raññe kāla-kate rāja-kattāro Reṇuṃ rāja-puttaṃ rajje abhisiñciṃsu.|| ||</p>

					<p class="f4">Abhisitto Reṇu rajjena pañcahi kāma-guṇehi samappito samaṅgi-bhūto paricāreti.|| ||</p>

					<p class="f4">Atha kho bho Mahā-Govindo brāhmaṇo yena te cha khattiyā ten'upasaṅkami,||<br />
					upasaṅkamitvā te cha khattiye etad avoca:|| ||</p>

					<p class="f4">"Disampati kho bho rājā kāla-kato,||<br />
					abhisitto Reṇu rajjena pañcahi kāma-guṇehi samappito samaṅgi-bhūto paricāreti.|| ||</p>

					<p class="f4">Ko nu kho pana bho jānāti?|| ||</p>

					<p class="f4">Madanīyā kāmā.|| ||</p>

					<p class="f4">Āyantu bhonto, yena Reṇu rājā ten'upasaṅkamatha,||<br />
					upasaṅkamitvā Reṇuṃ rājānaṃ evaṃ vadetha:|| ||</p>

					<p class="f4">'Disampati kho bho rājā kāla-kato.|| ||</p>

					<p class="f4">Abhisitto bhavaṃ Reṇu rajjena.|| ||</p>

					<p class="f4">Sarati bhavaṃ taṃ vacanan' ti.|| ||</p>

					<p class="f4">"Evaṃ bho" ti kho bho te cha khattiyā Mahā-Govindassa brāhmaṇassa paṭi-s-sutvā yena Reṇu rājā ten'upasaṅkamiṃsu,||<br />
					upasaṅkamitvā Reṇuṃ rājānaṃ etad avocuṃ:|| ||</p>

					<p class="f4">"Disampati kho bho rājā kāla-kato,||<br />
					abhisitto bhavaṃ Reṇu rajjena.|| ||</p>

					<p class="f4">Sarati bhavaṃ taṃ vacananti.|| ||</p>

					<p class="f4">"Sarām ahaṃ bho taṃ vacanaṃ.|| ||</p>

					<p class="f4">Ko nu kho bho pahoti imaṃ mahā-paṭhaviṃ uttarena āyātaṃ dakkhiṇena sakaṭamukhaṃ sattadhā samaṃ su-vibhattaṃ vibhajitun" ti?|| ||</p>

					<p class="f4">"Ko nu kho bho añño pahoti aññatra Mahā-Govindena Brāhmaṇenā" ti?|| ||</p>

					<p class="f4">35. Atha kho bho Reṇu rājā aññataraṃ purisaṃ āmantesi:|| ||</p>

					<p class="f4">"Ehi tvaṃ ambho purisa, yena Mahā-Govindo brāhmaṇo ten'upasaṅkama, upasaṅkamitvā Mahā-Govindaṃ brāhmaṇaṃ evaṃ vadehi:|| ||</p>

					<p class="f4">'Rājā taṃ bhante Reṇu āmantetī' ti."|| ||</p>

					<p class="f4"><a id="pg235"><span class="f2 g"><b>[235]</b></span></a> "Evaṃ devo" ti kho bho so puriso Reṇussa rañño paṭi-s-sutvā yena Mahā-Govindo brāhmaṇo ten'upasaṅkami.|| ||</p>

					<p class="f4">Upasaṅkamitvā Mahā-Govindaṃ brāhmaṇaṃ etad avoca:|| ||</p>

					<p class="f4">"Rājā taṃ bhante Reṇu āmanteti" ti.|| ||</p>

					<p class="f4">"Evaṃ bho" ti kho bho Mahā-Govindo brāhmaṇo tassa purisassa paṭi-s-sutvā yena Reṇu rājā ten'upasaṅkami,||<br />
					upasaṅkamitvā Reṇunā raññā saddhiṃ sammodi,||<br />
					sammodanīyaṃ kathā sārāṇīyaṃ vīti-sāretvā eka-m-antaṃ nisīdi.|| ||</p>

					<p class="f4">Eka-m-antaṃ nisinnaṃ kho Mahā-Govindaṃ brāhmaṇaṃ Reṇu rājā etad avoca:|| ||</p>

					<p class="f4">"Etu bhavaṃ Govindo, imaṃ mahā-paṭhaviṃ uttarena āyataṃ dakkhiṇena sakaṭamukhaṃ sattadhā samaṃ su-vibhattaṃ vibhajatū' ti.|| ||</p>

					<p class="f4">"Evaṃ bho" ti kho Mahā-Govindo brāhmaṇo Reṇussa rañño paṭi-s-sutvā,||<br />
					imaṃ mahā-paṭhaviṃ uttarena āyataṃ dakkhiṇena sakaṭamukhaṃ sattadhā samaṃ su-vibhattaṃ vibhaji,||<br />
					sabbāni sakaṭamukhāni aṭṭhapesi.|| ||</p>

					<p class="f4">36. Tatra sudaṃ majjhe Reṇussa rañño janapado hoti.|| ||</p>

							<p class="f4 in2">"Dantapuraṃ kaliṅgānaṃ assakānañ ca Potanaṃ||<br />
							Māhissatī Avantīnaṃ Sovīrānañ ca Rorukaṃ.|| ||</p>

							<p class="f4 in2">Mīthilā ca Videhānaṃ Campā Aṅgesu māpitā,||<br />
							Bārāṇasī ca Kāsīnaṃ ete Govinda-māpitā" ti.|| ||</p>

					<p class="f4"><a id="pg236"><span class="f2 g"><b>[236]</b></span></a> 17. Atha kho bho te cha khattiyā yathā sakena lābhena atta-manā ahesuṃ paripuṇṇa-saṅkappā:|| ||</p>

					<p class="f4">"Yaṃ vata no ahosi icchitaṃ yaṃ ākaṅkhitaṃ yaṃ adhippetaṃ yaṃ adhipatthitaṃ,||<br />
					taṃ no laddhan" ti.|| ||</p>

							<p class="f4">"Sattabhū Brahmadatto ca Vessabhū Bharato sahā,||<br />
							Reṇu dve ca Dhataraṭṭhā tadāsuṃ satta Bhāratā" ti.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4">37. Atha kho bho te cha khattiyā yena Mahā-Govindo brāhmaṇo ten'upasaṅkamiṃsu,||<br />
					upasaṅkamitvā Mahā-Govindaṃ brāhmaṇaṃ etad avocuṃ:|| ||</p>

					<p class="f4">"Yathā bhavaṃ Govindo Reṇussa rañño sahāyo piyo manāpo a-p-paṭikkūlo,||<br />
					evam eva kho bhavaṃ Govindo amhākam pi sahāyo piyo manāpo a-p-paṭikkūlo.|| ||</p>

					<p class="f4">Anusāsatu no bhavaṃ Govindo,||<br />
					mā no bhavaṃ Govindo anusāsaniyā paccavyāhāsī" ti.|| ||</p>

					<p class="f4">"Evaṃ bho" ti kho bho Mahā-Govindo brāhmaṇo tesaṃ channaṃ khattiyānaṃ paccassosi.|| ||</p>

					<p class="f4">Atha kho bho Mahā-Govindo Brahmaṇo satta ca rājāno khattiye muddhā-vasatte rajje anusāsi,||<br />
					satta ca Brāhmaṇa-mahāsāle,||<br />
					satta ca nahātaka-satāni mante vācesi.|| ||</p>

					<p class="f4"><a id="pg237"><span class="f2 g"><b>[237]</b></span></a> 38. Atha kho bho Mahā-Govindassa brāhmaṇassa aparena samayena evaṃ kalyāṇo kitti-saddo abbhuggañchi:|| ||</p>

					<p class="f4">"Sakkhī Mahā-Govindo brāhmaṇo Brahmānaṃ passati,||<br />
					sakkhī Mahā-Govindo brāhmaṇo Brāhmunā sākaccheti sallapati mantetī" ti.|| ||</p>

					<p class="f4">Atha kho bho Mahā-Govindassa brāhmaṇassa etad ahosi:|| ||</p>

					<p class="f4">"Mayhaṃ kho evaṃ kalyāṇo kitti-saddo abbhu-g-gato:|| ||</p>

					<p class="f4">Sakkhī Mahā-Govindo brāhmaṇo Brahmānaṃ passati,||<br />
					sakkhī Mahā-Govindo brāhmaṇo Brahmunā sākaccheti sallapati mantetī' ti.|| ||</p>

					<p class="f4">Na kho panāhaṃ Brahmānaṃ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemi.|| ||</p>

					<p class="f4">Sutaṃ kho pana m'etaṃ Brāhmaṇānaṃ vuḍḍhānaṃ mahallakānaṃ ācariya-pācariyānaṃ bhāsa-mānānaṃ:|| ||</p>

					<p class="f4">Yo vassike cattāro māse paṭisallīyati,||<br />
					karuṇaṃ jhānaṃ jhāyati,||<br />
					so Brahmānaṃ passati Brahmunā sākaccheti sallapati mantetī" ti.|| ||</p>

					<p class="f4">Yan nūn-ā-haṃ vassike cattāro māse paṭisallīyeyyaṃ karuṇaṃ jhānaṃ jhāpeyyan" ti.|| ||</p>

					<p class="f4">39. Atha kho bho Mahā-Govindo brāhmaṇo yena Reṇu rājā ten'upasaṅkami,||<br />
					upasaṅkamitvā Reṇuṃ rājānaṃ etad avoca:|| ||</p>

					<p class="f4">"Mayhaṃ kho bho evaṃ kalyāṇo kitti-saddo abbhu-g-gato:||<br />
					Sakkhī Mahā-Govindo brāhmaṇo Brahmānaṃ passati,||<br />
					sakkhī Mahā-Govindo brāhmaṇo Brahmunā sākaccheti sallapati mantetī" ti.|| ||</p>

					<p class="f4">Na kho panāhaṃ bho Brāhmanaṃ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemi.|| ||</p>

					<p class="f4">Sutaṃ kho pana m'etaṃ Brāhmaṇānaṃ vuḍḍhānaṃ mahallakānaṃ ācariya-pācariyānaṃ bhāsa-mānānaṃ:|| ||</p>

					<p class="f4">Yo vassike cattāro māse paṭisallīyati karuṇaṃ jhānaṃ jhāyati,||<br />
					so Brahmānaṃ passati,||<br />
					buhmunā sākaccheti sallapati mantetī" ti.|| ||</p>

					<p class="f4">Icchām'ahaṃ bho vassike cattāro māse paṭisallīyituṃ,||<br />
					karuṇaṃ jhānaṃ jhāyituṃ.|| ||</p>

					<p class="f4">N'ambhi kenaci upasaṅkamitabbo aññatra ekena bhattābhihārenā" ti.|| ||</p>

							<p class="f4">"Yassa dāni bhavaṃ Govindo kālaṃ maññatī" ti.|| ||</p>

					<p class="f4"><a id="pg238"><span class="f2 g"><b>[238]</b></span></a> 40. Atha kho so Mahā-Govindo brāhmaṇo yena te cha khattiyā ten'upasaṅkami.|| ||</p>

					<p class="f4">Upasaṅkamitvā te cha khattiye etad avoca:|| ||</p>

					<p class="f4">"Mayhaṃ kho bho evaṃ kalyāṇo kitti-saddo abbhu-g-gato:|| ||</p>

					<p class="f4">Sakkhī Mahā-Govindo brāhmaṇo Brahmānaṃ passati,||<br />
					sakkhī Mahā-Govindo brāhmaṇo Brahmunā sākaccheti sallapati mantetī" ti.|| ||</p>

					<p class="f4">Na kho panāhaṃ Brahmānaṃ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemi.|| ||</p>

					<p class="f4">Sutaṃ kho pana m'etaṃ Brāhmaṇānaṃ vuḍḍhānaṃ mahallakānaṃ ācariya-pācariyānaṃ bhāsa-mānānaṃ:|| ||</p>

					<p class="f4">Yo vassike cattāro māse paṭisallīyati,||<br />
					karuṇaṃ jhānaṃ jhāyati,||<br />
					so Brahmānaṃ passati Brahmunā sākaccheti sallapati mantetī" ti.|| ||</p>

					<p class="f4">Icchām'ahaṃ bho vassike cattāro māse paṭisallīyituṃ,||<br />
					karuṇaṃ jhānaṃ jhāyituṃ.|| ||</p>

					<p class="f4">N'āmhi kenaci upasaṅkamitabbo aññatra ekena bhattābhihārenā" ti.|| ||</p>

					<p class="f4">"Yassa dāni bhavaṃ Govindo kālaṃ maññatī" ti.|| ||</p>

					<p class="f4">41. Atha kho bho Mahā-Govindo brāhmaṇo yena satta ca Brāhmaṇa-mahā-sālā satta ca nahātaka-satāni ten'upasaṅkami.|| ||</p>

					<p class="f4">Upasaṅkamitvā satta ca Brāhmaṇa-mahāsāle satta ca nahātaka-satāni etad avoca:|| ||</p>

					<p class="f4">"Mayhaṃ kho bho evaṃ kalyāṇo kitti-saddo abbhu-g-gato:|| ||</p>

					<p class="f4">Sakkhī Mahā-Govindo brāhmaṇo Brahmānaṃ passati,||<br />
					sakkhī Mahā-Govindo brāhmaṇo Brahmunā sākaccheti sallapati mantetī" ti.|| ||</p>

					<p class="f4">Na kho panāhaṃ kho Brahmānaṃ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemi.|| ||</p>

					<p class="f4">Sutaṃ kho pana m'etaṃ Brāhmaṇānaṃ vuḍḍhānaṃ mahallakānaṃ ācariya-pācariyānaṃ bhāsa-mānānaṃ:|| ||</p>

					<p class="f4">Yo vassike cattāro māse paṭisallīyati,||<br />
					karuṇaṃ jhānaṃ jhāyati,||<br />
					so Brahmānaṃ passati,||<br />
					Brahmunā sākaccheti sallapati mantetī" ti.|| ||</p>

					<p class="f4">Tena hi bho yathā sute yathā pariyatte mante vitthārena sajjhāyaṃ karotha,||<br />
					aññam aññaṃ ca mante vācetha.|| ||</p>

					<p class="f4">Icchām'ahaṃ bho vassike cattāro māse paṭisallīyituṃ,||<br />
					karuṇaṃ jhānaṃ jhāyituṃ,||<br />
					N'amhi kenaci upasaṅkamitabbo aññatra ekena bhattābhihārenā" ti.|| ||</p>

					<p class="f4">"Yassa'dāni bhavaṃ Govindo kālaṃ maññatī" ti.|| ||</p>

					<p class="f4"><a id="pg239"><span class="f2 g"><b>[239]</b></span></a> 42. Atha kho bho Mahā-Govindo brāhmaṇo yena cattārisā bhariyā sādisiyo ten'upasaṅkami,||<br />
					upasaṅkamitvā cattārisā bhariyā sādisiyo etad avoca:|| ||</p>

					<p class="f4">"Mayhaṃ kho bho ti evaṃ kalyāṇo kitti-saddo abbhu-g-gato:|| ||</p>

					<p class="f4">Sakkhi Mahā-Govindo brāhmaṇo Brahmānaṃ passati,||<br />
					sakkhī Mahā-Govindo brāhmaṇo Brahmunā sākaccheti sallapati mantetī" ti.|| ||</p>

					<p class="f4">Na kho panāhaṃ bhotī Brahmānaṃ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemi.|| ||</p>

					<p class="f4">Sutaṃ kho pana m'etaṃ Brāhmaṇānaṃ vuḍḍhānaṃ mahallakānaṃ ācariya-pācariyānaṃ bhāsa-mānānaṃ:|| ||</p>

					<p class="f4">Yo vassike cattāro māse paṭisallīyati,||<br />
					karuṇaṃ jhānaṃ jhāyatī,||<br />
					so Brahmānaṃ passati,||<br />
					Brahmunā sākaccheti sallapati mantetī" ti.|| ||</p>

					<p class="f4">Icchām'ahaṃ bhoti vassike cattāro māse paṭisallīyituṃ,||<br />
					karuṇaṃ jhānaṃ jhāyituṃ.|| ||</p>

					<p class="f4">N'amhi kenaci upasaṅkamitabbo aññatra ekena bhattābhihārenā" ti.|| ||</p>

					<p class="f4">"Yassa'dāni bhavaṃ Govindo kālaṃ maññatī" ti.|| ||</p>

					<p class="f4">43. Atha kho bho Mahā-Govindo brāhmaṇo puratthimena nagarassa navaṃ santhāgāraṃ kārāpetvā vassike cattāro māse paṭisallīyi,||<br />
					karuṇaṃ jhānaṃ jhāyi||<br />
					nāssuda koci upasaṅkamati aññatra ekena bhattābhihārena.|| ||</p>

					<p class="f4">Atha kho bho Mahā-Govindasasa Brāhmaṇassa catunnaṃ māsānaṃ accayena ahu deva ukkaṇṭhanā ahu paritassanā:|| ||</p>

					<p class="f4">Sutaṃ kho pana m'etaṃ Brāhmaṇānaṃ vuḍḍhānaṃ mahallakānaṃ ācariya-pācariyānaṃ bhāsa-mānānaṃ:|| ||</p>

					<p class="f4">Yo vassike cattāro māse paṭisallīyati karuṇaṃ jhānaṃ jhāyati,||<br />
					so Brahmānaṃ passati,||<br />
					Brahmunā sākaccheti sallapati mantetī" ti.|| ||</p>

					<p class="f4">Na kho panāhaṃ Brahmānaṃ passāmi,||<br />
					na Brahmunā sākacchemi,||<br />
					na Brahmunā sallapāmi,||<br />
					na Brahmunā mantemī" ti.|| ||</p>

					<p class="f4">44. Atha kho bho Brahmunā Sanaṃkumāro Mahā-Govindassa brāhmaṇassa cetasā ceto parivitakkam aññā- <a id="pg240"><span class="f2 g"><b>[240]</b></span></a>ya.|| ||</p>

					<p class="f4">Seyyathā pi nāma balavā puriso samiñjitaṃ vā bāhaṃ pasāreyya,||<br />
					pasāritaṃ vā bāhaṃ sammiñjeyya.|| ||</p>

					<p class="f4">Evam eva Brahma-loke antara-hito Mahā-Govindassa brāhmaṇassa pamukhe pātu-r-ahosi.|| ||</p>

					<p class="f4">Atha kho bho Mahā-Govindassa brāhmaṇassa ahu-d'eva bhayaṃ,||<br />
					ahu chambhitattaṃ,||<br />
					ahu lomahaṃso,||<br />
					yathā taṃ adiṭṭha-pubbaṃ rūpaṃ disvā.|| ||</p>

					<p class="f4">Atha kho bho Mahā-Govindo brāhmaṇo bhīto saṃviggo loma-haṭṭha-jāto Brahmānaṃ Sanaṃkumāraṃ gāthāya ajjhabhāsi:|| ||</p>

							<p class="f4 in2">"Vaṇṇavā yasavā sirimā, ko nu tvam asi mārisa?|| ||</p>

							<p class="f4">Ajānantā taṃ pucchāma kathaṃ jānemu taṃ mayaṃ?"|| ||</p>

							<p class="f4 in2">"Maṃ ve kumāraṃ jānanti Brahma-loke sanantanaṃ,||<br />
							Sabbe jānanti maṃ devā, evaṃ Govinda jānahī."|| ||</p>

							<p class="f4 in2">"Āsanaṃ udakaṃ pajjaṃ madhu-pākañ ca brahmuno,||<br />
							Agghe Bhavantaṃ pucchāma. Agghaṃ kurutu no bhavaṃ"|| ||</p>

							<p class="f4 in2">"Paṭiggaṇhāma te agghaṃ yaṃ tvaṃ Govinda bhāsasi.|| ||</p>

							<p class="f4">Diṭṭha-dhamma-hitatthāya samparāya-sukhāya ca,||<br />
							Katāvakāso puccha ssu yaṃ kiñci-abhipatthitan" ti.|| ||</p>

					<p class="f4">45. Atha kho bho Mahā-Govindassa brāhmaṇassa etad ahosi:|| ||</p>

					<p class="f4">"Katāvakāso kho'mhi Brahmunā Sanaṅkumārena.|| ||</p>

					<p class="f4">Kin nu kho ahaṃ Brahmānaṃ Sanaṅkumāraṃ puccheyya,||<br />
					diṭṭha-dhammikaṃ vā atthaṃ samparāyikaṃ vā" ti?|| ||</p>

					<p class="f4"><a id="pg241"><span class="f2 g"><b>[241]</b></span></a> Atha kho bho Mahā-Govindassa brāhmaṇassa etad ahosi:|| ||</p>

					<p class="f4">"Kusalo kho ahaṃ diṭṭha-dhammikānaṃ atthānaṃ.|| ||</p>

					<p class="f4">Aññe pi maṃ diṭṭha-dhammikaṃ atthaṃ pucchanti.|| ||</p>

					<p class="f4">Yan nūn-ā-haṃ Brahmānaṃ Sanaṅkumāraṃ samparāyikaṃ yeva atthaṃ puccheyyan" ti.|| ||</p>

					<p class="f4">Atha kho bho Mahā-Govindo brāhmaṇo Brahmānaṃ Sanaṅkumāraṃ gāthāya ajjhabhāsi:|| ||</p>

							<p class="f4 in2">"Pucchāmi Brahmānaṃ Sanaṅkumāraṃ||<br />
							Kaṅkhī akaṅkhiṃ paravediyesu,||<br />
							Katthaṭṭhito kimhi ca sikkhamāno||<br />
							Pappoti macco amataṃ Brahma-lokan" ti?|| ||</p>

							<p class="f4 in2">"Hitvā mamattaṃ manujesu brahme||<br />
							Ekodibhūto karuṇādhimutto,||<br />
							Nirāmagandho virato methunasmā||<br />
							Etthaṭṭhito ettha ca sikkhamāno||<br />
							Pappoti macco amataṃ Brahma-lokan" ti.|| ||</p>

					<p class="f4">46. "Hitvā mamattaṃ tāhaṃ bhoto ājānāmi.|| ||</p>

					<p class="f4">Idh'ekacco appaṃ vā bhoga-k-khandhaṃ||<br />
					pahāya mahantaṃ vā bhoga-k-khandhaṃ||<br />
					pahāya appaṃ vā ñāti-parivaṭṭaṃ||<br />
					pahāya mahantaṃ vā ñāti-parivaṭṭaṃ||<br />
					pahāya kesa-massuṃ ohāretvā kāsāyāni vatthāni acchādetvā agārasmā anagāriyaṃ pabbajati.|| ||</p>

					<p class="f4">Iti hitvā mamattaṃ tāhaṃ bhoto ājānāmi.|| ||</p>

					<p class="f4"><a id="pg242"><span class="f2 g"><b>[242]</b></span></a> "Ekodibhūto" ti c'āhaṃ bhoto ājānāmi.|| ||</p>

					<p class="f4">Idh'ekacco vivittaṃ sen'āsanaṃ bhajati araññaṃ rukkha-mūlaṃ pabbataṃ kandaraṃ giri-guhaṃ susānaṃ vana-patthaṃ abbhokāsaṃ palāla-puñjaṃ.|| ||</p>

					<p class="f4">"Iti ekodibhūto" ti p'ahaṃ bhoto ājānāmi.|| ||</p>

					<p class="f4">"Karuṇādhimutto" ti p'ahaṃ bhoto ājānāmi.|| ||</p>

					<p class="f4">Idh'ekacco karuṇā-saha-gatena cetasā ekaṃ disaṃ pharitvā viharati,||<br />
					tathā dutiyaṃ,||<br />
					tathā tatiyaṃ,||<br />
					tathā catutthaṃ.|| ||</p>

					<p class="f4">Iti uddham adho tiriyaṃ sabbadhi sabbattatāya sabbā-vantaṃ lokaṃ karuṇā-saha-gatena cetasā vipulena mahaggatena appamāṇena averena avyāpajjena pharitvā viharati.|| ||</p>

					<p class="f4">"Iti karuṇādhimutto" ti p'ahaṃ bhoto ājānāmi.|| ||</p>

					<p class="f4">"Āmagandhe va kho ahaṃ bhoto bhāsa-mānassa na ajānāmi.|| ||</p>

							<p class="f4 in2">"Ke āmagandhā manujesu Brahme?||<br />
							Ete avidvā idha brūhi dhīra.||<br />
							Ken'āvatā vāti pajā kurūṭṭhrū||<br />
							Apāyikā nīvuta-Brahma-lokā" ti.|| ||</p>

							<p class="f4 in2"><a id="pg243"><span class="f2 g"><b>[243]</b></span></a> "Kodho mosa-vajjaṃ nikatī ca dobbho||<br />
							Kadariyatā ati-māno usuyyā,||<br />
							Icchā vivicchā para-heṭhanā ca||<br />
							Lobho ca doso ca mado ca moho||<br />
							Etesu yuttā anirāmagandhā||<br />
							Apāyikā nīvuta-Brahma-lokā" ti.|| ||</p>

					<p class="f4">"Yathā kho ahaṃ bhoto āmagandhe bhāsa-mānassa ājānāmi,||<br />
					te na sunimmadayā agāraṃ ajjhāvasatā,||<br />
					pabbajissām'ahaṃ bho agārasmā anagāriyan" ti.|| ||</p>

					<p class="f4">"Yassa dāni bhavaṃ Govindo kālaṃ maññatī" ti.|| ||</p>

					<p class="f4">47. Atha kho bho Mahā-Govindo brāhmaṇo yena Reṇu rājā ten'upasaṅkami.|| ||</p>

					<p class="f4">Upasaṅkamitvā Reṇuṃ rājānaṃ etad avoca:|| ||</p>

					<p class="f4">"Aññaṃ dāni bhavaṃ purohitaṃ pariyesatu,||<br />
					yo bhoto rajjaṃ anusāsissati.|| ||</p>

					<p class="f4">Icchām'ahaṃ bho agārasmā anagāriyaṃ pabba-jituṃ.|| ||</p>

					<p class="f4">Yathā kho pana me sutaṃ Brahmuno āmagandhe bhāsa-mānassa te na sunimmadayā agāraṃ ajjhāvasatā,||<br />
					pabbajissām'ahaṃ bho agārasmā anagāriyan" ti.|| ||</p>

							<p class="f4 in2">"Āmantayāmi rājānaṃ Reṇuṃ bhūmi-patiṃ ahaṃ,||<br />
							Tvaṃ pajānassu rajjena, n-ā-haṃ porohacce rame."|| ||</p>

							<p class="f4 in2">"Sace te ūnaṃ kāmehi ahaṃ paripūrayāmi te,||<br />
							Yo taṃ hiṃsati vāremi bhūmi-senāpati ahaṃ,||<br />
							Tvaṃ pitā ahaṃ putto mā no Govinda pājahi."|| ||</p>

							<p class="f4 in2">"Na m'atthi ūnaṃ kāmehi bhiṃsitā me na vijjati||<br />
							Amanussa-vaco sutvā tasmā'haṃ na gahe rame.|| ||</p>

							<p class="f4 in2"><a id="pg244"><span class="f2 g"><b>[244]</b></span></a> Amanusso kathaṃ-vaṇṇo, kaṃ te atthaṃ abhāsatha,||<br />
							Yaṃ sutvā pajahāsi no gehe amhe ca kevale."|| ||</p>

							<p class="f4 in2">"Upavutthassa me pubbe yaṭṭhu-kāmassa me sato||<br />
							Aggi pajjalito āsi kusapatta-paritthato.||<br />
							Tato me Brahmā pātur ahu Brahmā-lokā Sanantano,||<br />
							So me pañhaṃ viyākāsi taṃ sutvā na gahe rame."|| ||</p>

							<p class="f4 in2">"Saddahāmi ahaṃ bhoto yaṃ tvaṃ Govinda bhāsasi,||<br />
							Amanussa-vaco sutvā kathaṃ vattetha aññathā,||<br />
							Te taṃ anuvattissāma Satthā Govinda no bhavaṃ.||<br />
							Maṇi yathā veḷuriyo akāco vimalo subho,||<br />
							Evaṃ suddhā carissāma Govindasasānusāsane" ti.|| ||</p>

					<p class="f4">"Sace bhavaṃ Govindo agārasmā anagāriyaṃ pabbajissati,||<br />
					aham pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">48. Atha kho bho Mahā-Govindo brāhmaṇo yena te cha khattiyā ten'upasaṅkami,||<br />
					upasaṅkamitvā cha khattiye etad avoca:|| ||</p>

					<p class="f4">"Aññaṃ dāni bhavanto purohitaṃ pariyesantu,||<br />
					yo bhavantānaṃ rajje anusāsissati.|| ||</p>

					<p class="f4">Icchām'ahaṃ bho agārasmā anagāriyaṃ pabba-jituṃ.|| ||</p>

					<p class="f4">Yathā kho pana me sutaṃ Brahmuno āmagandhe bhāsa-mānassa,||<br />
					te na sunimmadayā agāraṃ ajjhāvasatā,||<br />
					pabbajissām'ahaṃ bho agārasmā anagāriyan" ti.|| ||</p>

					<p class="f4">Atha kho bho te cha khattiyā eka-m-antaṃ apakkamma <a id="pg245"><span class="f2 g"><b>[245]</b></span></a> evaṃ samacintesuṃ:|| ||</p>

					<p class="f4">"Ime kho Brāhmaṇā nāma dhanaluddhā,||<br />
					yan nūna mayaṃ Mahā-Govindaṃ brāhmaṇaṃ dhanena sikkheyyāmā" ti.|| ||</p>

					<p class="f4">Te Mahā-Govindaṃ brāhmaṇaṃ upasaṅkamitvā evam āhaṃsu:|| ||</p>

					<p class="f4">"Saṅvijjati kho bho imesu sattasu rajjesu pahutaṃ sāpateyyaṃ.|| ||</p>

					<p class="f4">Tato bhoto yāvatakena attho tāvatakaṃ āhareyyatan" ti.|| ||</p>

					<p class="f4">"Alaṃ bho!|| ||</p>

					<p class="f4">Mama p'idaṃ pahūtaṃ sāpateyyaṃ bhavantānaṃ yeva vābhasā,||<br />
					tam ahaṃ yasaṃ pahāya agārasmā anagāriyaṃ pabbajissāmi.|| ||</p>

					<p class="f4">Yathā kho pana me sutaṃ Brahmuno āmagandhe bhāsa-mānassa,||<br />
					te na sunimmadayā agāraṃ ajjhāvasatā.|| ||</p>

					<p class="f4">Pabbajissām'ahaṃ bho agārasmā anagāriyan" ti.|| ||</p>

					<p class="f4">49. Atha kho bho te cha khattiyā eka-m-antaṃ apakkamma evaṃ samacintesuṃ:|| ||</p>

					<p class="f4">"Ime kho brāhmaṇā nāma itthi-luddhā.|| ||</p>

					<p class="f4">Yan nūna mayaṃ Mahā-Govindaṃ brāhmaṇaṃ itthihi sikkheyyāmā" ti?|| ||</p>

					<p class="f4">Te Mahā-Govindaṃ brāhmaṇaṃ upasaṅkamitvā evam āhaṃsu:|| ||</p>

					<p class="f4">"Saṅvijjanti kho bho imesu sattasu rajjesu pahutā itthiyo.|| ||</p>

					<p class="f4">Tato bhoto yāvatikāhi attho,||<br />
					tāvatikā ānīyyantan" ti.|| ||</p>

					<p class="f4">"Alaṃ bho!|| ||</p>

					<p class="f4">Mama p'ima cattārisā bhariyā sādisiyo.|| ||</p>

					<p class="f4">Tā p'āhaṃ sabbā pahāya agārasmā anagāriyaṃ pabbajissāmi.|| ||</p>

					<p class="f4">Yathā kho pana me sutaṃ Brahmuno āmagandhe bhāsa-mānassa,||<br />
					te na sunimmadayā agāraṃ ajjhāvasatā.|| ||</p>

					<p class="f4">Pabbajissām'ahaṃ bho agārasmā anagāriyan" ti.|| ||</p>

					<p class="f4"><a id="pg246"><span class="f2 g"><b>[246]</b></span></a> 50. "Sace bhavaṃ Govindo agārasmā anagāriyaṃ pabbajissati,||<br />
					mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

							<p class="f4 in2">"Sace jahatha kāmāni yattha satto puthujjano,||<br />
							Ārabhavho daḷhā hotha khantī-bala-samāhitā.||<br />
							Esa Maggo uju Maggo esa Maggo anuttaro,||<br />
							Sad'Dhammo sabbhī rakkhito Brahma-lokūpapattiyā" ti.|| ||</p>

					<p class="f4">51. "Tena hi bhavaṃ Govindo satta vassāni āgametu,||<br />
					sattannaṃ vassānaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Aticiraṃ kho bho satta vassāni.|| ||</p>

					<p class="f4">Nāhaṃ Sakkomi bhavante satta vassāni āgametuṃ.|| ||</p>

					<p class="f4">Ko nu kho pana bho jānāti jīvitānaṃ.|| ||</p>

					<p class="f4">Gamanīyo samparāyo,||<br />
					mantāyaṃ boddhabbaṃ,||<br />
					kattabbaṃ kusalaṃ,||<br />
					caritabbaṃ Brahma-cariyaṃ,||<br />
					n'atthi jātassa amaraṇaṃ.|| ||</p>

					<p class="f4">Yathā kho pana me sutaṃ Brahmuno āmagandhe bhāsa-mānassa te na sunimmadayā agāraṃ ajjhāvasatā.|| ||</p>

					<p class="f4">Pabbajissām'ahaṃ bho agārasmā anagāriyan" ti.|| ||</p>

					<p class="f4">52. "Tena hi bhavaṃ Govindo cha vassāni āgametu.|| ||</p>

					<p class="f4">Chabbassannaṃ vassānaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">Tena hi bhavaṃ Govindo pañca vassāni āgametu.|| ||</p>

					<p class="f4">Pañcannaṃ vassānaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">Tena hi bhavaṃ Govindo cattāri vassāni āgametu.|| ||</p>

					<p class="f4">Catunnaṃ vassānaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">Tena hi bhavaṃ Govindo tīṇi vassāni āgametu.|| ||</p>

					<p class="f4">Tiṇṇaṃ vassānaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">Tena hi bhavaṃ Govindo dve vassāni āgametu.|| ||</p>

					<p class="f4">Dvinanaṃ vassānaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">Tena hi bhavaṃ Govindo ekaṃ vassaṃ āgametu.|| ||</p>

					<p class="f4">Ekassa vassassa accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">53. "Aticiraṃ kho bho ekaṃ vassaṃ.|| ||</p>

					<p class="f4">Nāhaṃ Sakkomi <a id="pg247"><span class="f2 g"><b>[247]</b></span></a> bhavante ekaṃ vassaṃ āgametuṃ.|| ||</p>

					<p class="f4">Ko nu kho pana bho jānāti jīvitānāṃ.|| ||</p>

					<p class="f4">Gamanīyo samparāyo,||<br />
					mantāyaṃ boddhabbaṃ||<br />
					katabbaṃ kusalaṃ,||<br />
					caritabbaṃ Brahma-cariyaṃ,||<br />
					n'atthi jātassa amaraṇaṃ.|| ||</p>

					<p class="f4">Yathā kho pana me sutaṃ brahmuno āmagandhe bhāsa-mānassa,||<br />
					te na sunimmadayā agāraṃ ajjhāvasatā,||<br />
					pabbajissām'ahaṃ bho agārasmā anagāriyan" ti.|| ||</p>

					<p class="f4">"Tena hi bhavaṃ Govindho satta māsāni āgametu.|| ||</p>

					<p class="f4">Sattannaṃ mānāsaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">54. "Aticiraṃ kho bho satta māsāni.|| ||</p>

					<p class="f4">Nāhaṃ Sakkomi bhavante satta māsāni āgametuṃ.|| ||</p>

					<p class="f4">Ko nu kho pana bho jānāti jīvitānaṃ?|| ||</p>

					<p class="f4">Gamanīyo samparāyo,||<br />
					mantāya boddhabbaṃ,||<br />
					kattabbaṃ kusalaṃ,||<br />
					caritabbaṃ buhmacariyaṃ,||<br />
					n'atthi jātassa amaraṇaṃ.|| ||</p>

					<p class="f4">Yathā kho pana me sutaṃ brahmuno āmagandhe bhāsa-mānassa,||<br />
					te na sunimmadayā agāraṃ ajjhāvasatā,||<br />
					pabbajissām'ahaṃ bho agārasmā anagāriyan" ti.|| ||</p>

					<p class="f4">"Tena hi bhavaṃ Govindo cha māsāni āgametu.|| ||</p>

					<p class="f4">Cha māsānaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Tena hi bhavaṃ Govindo pañca māsāni āgametu.|| ||</p>

					<p class="f4">Pañcannaṃ māsānaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Tena hi bhavaṃ Govindo cattāri māsāni āgametu.|| ||</p>

					<p class="f4">Catunnaṃ māsānaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Tena hi bhavaṃ Govindo dve māsāni āgametu.|| ||</p>

					<p class="f4">Dvinnaṃ māsānaṃ accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Tena hi bhavaṃ Govindo ekaṃ māsaṃ āgametu.|| ||</p>

					<p class="f4">Ekamāsassa accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Tena hi bhavaṃ Govindo addhamāsaṃ āgametu.|| ||</p>

					<p class="f4">Addhamāsassa accayena mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">55. Aticiraṃ kho bho so addhamāso.|| ||</p>

					<p class="f4">Nāhaṃ Sakkomi bhavante addhamāsaṃ āgametuṃ.|| ||</p>

					<p class="f4">Ko nu kho pana bho jānāti jīvitānaṃ?|| ||</p>

					<p class="f4">Gamanīyo samparāyo,||<br />
					mantāya boddhabbaṃ,||<br />
					kattabbaṃ kusalaṃ,||<br />
					caritabbaṃ Brahma-cariyaṃ,||<br />
					n'atthi jātassa amaraṇaṃ.|| ||</p>

					<p class="f4">Yathā kho pana me sutaṃ brahmuno āmagandhe bhāsa-mānassa te na sunimmadayā agārasmā ajjhāvasatā,||<br />
					pabbajissām'ahaṃ bho agārasmā anagāriyan" ti.|| ||</p>

					<p class="f4"><a id="pg248"><span class="f2 g"><b>[248]</b></span></a> "Tena hi bhavaṃ Govindo sattāhaṃ āgametu,||<br />
					yāva mayaṃ sake putta-bhātaro rajjena anusāsissāma.|| ||</p>

					<p class="f4">Sattāhassa accayena mayam pi agārasmā anagāriyaṃ pabbajissāma,|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">"Na ciraṃ kho bho sattāhaṃ,||<br />
					āgamessām'ahaṃ bhavante sattāhan" ti.|| ||</p>

					<p class="f4">56. Atha kho bho Mahā-Govindo brāhmaṇo yena te satta ca Brāhmaṇā mahā-sālā satta ca nahātaka-satāni ten'upasaṅkami.|| ||</p>

					<p class="f4">Upasaṅkamitvā satta ca brāhmaṇa-mahā-sāle satta ca nahātaka-satāni etad avoca:|| ||</p>

					<p class="f4">"Aññaṃ dāni bhavanto ācariyaṃ pariyesantu,||<br />
					yo bhavantānaṃ mante vācessati.|| ||</p>

					<p class="f4">Icchām'ahaṃ bho agārasmā anagāriyaṃ pabba-jituṃ.|| ||</p>

					<p class="f4">Yathā kho pana me sutaṃ Brahmuno āmagandhe bhāsa-mānassa te na sunimmadayā agāraṃ ajjhāvasatā,||<br />
					pabbajissām'ahaṃ bho agārasmā anagāriyan" ti.|| ||</p>

					<p class="f4">"Mā bhavaṃ Govindo agārasmā anagāriyaṃ pabbaji||<br />
					pabbajjā bho appesakkhā ca||<br />
					appalābhā ca||<br />
					brahmaññaṃ mahesakkhañ ca||<br />
					mahālābhañ cā" ti.|| ||</p>

					<p class="f4">"Mā bhavanto evaṃ avavuttha:|| ||</p>

					<p class="f4">"Pabbajjā appesakkhā ca,||<br />
					appalābhā ca,||<br />
					brahmaññaṃ mahesakkhañ ca||<br />
					mahālābhañ cā" ti.|| ||</p>

					<p class="f4">Ko nu kho bho añño mayā mahesakkhataro vā mahālābhataro vā?|| ||</p>

					<p class="f4">Ahaṃ hi bho etarahi rājā ca raññaṃ,||<br />
					Brahmā ca brahmānaṃ,||<br />
					devātā ca gahapatikānaṃ||<br />
					taṃ p'ahaṃ sabbaṃ pahāya agārasmā anagāriyaṃ pabbajissāmi.|| ||</p>

					<p class="f4">Yathā kho pana me sutaṃ Brahmuno āmagandhe bhāsa-mānassa,||<br />
					te na sunimmadayā <a id="pg249"><span class="f2 g"><b>[249]</b></span></a> agāraṃ ajjhāvasatā,||<br />
					pabbajissām'ahaṃ bho agārasmā anagāriyan" ti.|| ||</p>

					<p class="f4">"Sace bhavaṃ Govindo agārasmā anagāriyaṃ pabbajissati,||<br />
					mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">57. Atha kho bho Mahā-Govindo brāhmaṇo yena cattārisā bhariyā sādisiyo ten'upasaṅkami.|| ||</p>

					<p class="f4">Upasaṅkamitvā cattārisā bhariyā sādisiyo etad avoca:|| ||</p>

					<p class="f4">"Yā bhotī naṃ icchati sakāni vā ñāti-kulāni gacchatu,||<br />
					aññaṃ bhattāraṃ pariyesatu.|| ||</p>

					<p class="f4">Icchām'ahaṃ bhoti agārasmā anagāriyaṃ pabba-jituṃ.|| ||</p>

					<p class="f4">Yathā kho pana me sutaṃ Brahmuno āmagandhe bhāsa-mānassa,||<br />
					te na sunimmadayā agāraṃ ajjhāvasatā||<br />
					pabbajissām'ahaṃ bhotī agārasmā anagāriyan" ti.|| ||</p>

					<p class="f4">"Tvaṃ yeva no ñāti ñāti-kāmānaṃ,||<br />
					tvaṃ pana bhattā bhattu-kāmāmānaṃ.|| ||</p>

					<p class="f4">Sace bhavaṃ Govindo agārasmā anagāriyaṃ pabbajissati,||<br />
					mayam pi agārasmā anagāriyaṃ pabbajissāma.|| ||</p>

					<p class="f4">Atha yā te gati sā no gati bhavissatī" ti.|| ||</p>

					<p class="f4">58. Atha kho bho Mahā-Govindo brāhmaṇo tassa sattāhassa accayena kesa-massuṃ ohāretvā kāsāyāni vatthāni acchādetvā agārasmā anagāriyaṃ pabbaji.|| ||</p>

					<p class="f4">Pabbajitaṃ pana Mahā-Govindaṃ brāhmaṇaṃ satta ca rājāno khattiyā muddhā-vasittā,||<br />
					satta ca brāhmaṇa-mahā-sālā satta ca nahātaka-satāni,||<br />
					cattārisā ca bhariyā sādisiyo,||<br />
					anekāni ca khattiya-sahassāni,||<br />
					anekāni ca brāhmaṇa-sahassāni,||<br />
					anekāni ca gahapati-sahassāni,||<br />
					anekehi ca itthāgārehi itthikāyo kesa-massuṃ ohāretvā kāsāyāni vatthāni acchādetvā Mahā-Govindaṃ brāhmaṇaṃ agārasmā anagāriyaṃ pabba-jitaṃ anupabbajiṃsu.|| ||</p>

					<p class="f4">Tāya sudaṃ bho parisāya parivuto Mahā-Govindo brāhmaṇo gāma-nigama-rāja- <a id="pg250"><span class="f2 g"><b>[250]</b></span></a> dhānīsu cārikaṃ carati.|| ||</p>

					<p class="f4">Yaṃ kho pana bho tena samayena Mahā-Govindo brāhmaṇo gāmaṃ vā nigamaṃ vā upasaṅkamati||<br />
					tattha rājā va hoti raññaṃ,||<br />
					Brahmā va brāhmaṇānaṃ,||<br />
					devatā va gahapatikānaṃ.|| ||</p>

					<p class="f4">Tena kho pana samayena manussā khipanti vā upakkhalanti vā,||<br />
					te evam āhaṃsu:|| ||</p>

					<p class="f4">"Nam'atthu Mahā-Govindassa brāhmaṇassa,||<br />
					nam'atthu satta-purohitassā" ti.|| ||</p>

					<p class="f4">59. Mahā-Govindo bho Brāhmaṇo mettā-saha-gatena cetasā ekaṃ disaṃ pharitvā vihāsi,||<br />
					tathā dutiyaṃ,||<br />
					tathā tatiyaṃ,||<br />
					tathā catutthaṃ.|| ||</p>

					<p class="f4">Iti uddham-adho tiriyaṃ sabbadhi sabbattatāya sabbā-vantaṃ lokaṃ mettā-saha-gatena cetasā vipulena mahaggatena appamāṇena averena avyāpajjena pharitvā vihāsi.|| ||</p>

					<p class="f4">Karuṇā-saha-gatena cetasā ekaṃ disaṃ pharitvā vihāsi,||<br />
					tathā dutiyaṃ,||<br />
					tathā tatiyaṃ,||<br />
					tathā catutthaṃ.|| ||</p>

					<p class="f4">Iti uddham-adho tiriyaṃ sabbadhi sabbattatāya sabbā-vantaṃ lokaṃ karuṇā-saha-gatena cetasā vipulena mahaggatena appamāṇena averena avyāpajjena pharitvā vihāsi.|| ||</p>

					<p class="f4">Muditā-saha-gatena cetasā ekaṃ disaṃ pharitvā vihāsi,||<br />
					tathā dutiyaṃ,||<br />
					tathā tatiyaṃ,||<br />
					tathā catutthaṃ.|| ||</p>

					<p class="f4">Iti uddham-adho tiriyaṃ sabbadhi sabbattatāya sabbā-vantaṃ lokaṃ muditā-saha-gatena cetasā vipulena mahaggatena appamāṇena averena avyāpajjena pharitvā vihāsi.|| ||</p>

					<p class="f4">Upekkhā-saha-gatena cetasā ekaṃ disaṃ pharitvā vihāsi,||<br />
					tathā dutiyaṃ,||<br />
					tathā tatiyaṃ,||<br />
					tathā catutthaṃ.|| ||</p>

					<p class="f4">Iti uddham-adho tiriyaṃ sabbadhi sabbattatāya sabbā-vantaṃ lokaṃ upekkhā-saha-gatena cetasā vipulena mahaggatena appamāṇena averena avyāpajjena pharitvā vihāsi.|| ||</p>

					<p class="f4">Sāvakānañ ca Brahma-loka-sahabyatāya Maggaṃ desesi.|| ||</p>

					<p class="f4">60. Ye kho pana bho tena samayena Mahā-Govindassa brāhmaṇassa sāvakā sabbena sabbaṃ sāsanaṃ ājāniṃsu,||<br />
					te kāyassa bhedā param maraṇā sugatiṃ Brahma-lokaṃ upapajjiṃsu.|| ||</p>

					<p class="f4">Ye na sabbena sabbaṃ sāsanaṃ ājāniṃsu,||<br />
					te kāyassa bhedā param maraṇā app'ekacce Paranimmita-Vasavattīnaṃ devānaṃ saha-vyataṃ upapajjiṃsu,||<br />
					app'ekacce Nimmāṇa-ratīnaṃ devānaṃ saha-vyataṃ upapajjiṃsu||<br />
					app'ekacce Tusitānaṃ devānaṃ saha-vyataṃ upapajjiṃsu,||<br />
					app'ekacce Yāmānaṃ devānaṃ <a id="pg251"><span class="f2 g"><b>[251]</b></span></a> saha-vyataṃ upapajjiṃsu,||<br />
					app'ekacce Tāvatiṃsānaṃ devānaṃ saha-vyataṃ upapajjiṃsu,||<br />
					app'ekacce Cātu-m-mahā-rājikānaṃ devānaṃ saha-vyataṃ upapajjiṃsu.|| ||</p>

					<p class="f4">Ye sabbe sabba-nihīnaṃ-kāyaṃ paripūresuṃ te gandhabba-kāyaṃ paripūresuṃ.|| ||</p>

					<p class="f4">Iti kho pana sabbesaṃ yeva tesaṃ kula-puttānaṃ amoghā pabbajjā ahosi avañjhā saphalā sa-udrayā" ti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">61. "Sarati taṃ Bhagavā" ti?|| ||</p>

					<p class="f4">"Sarām'ahaṃ Pañcasikha.|| ||</p>

					<p class="f4">Ahaṃ tena samayena Mahā-Govindo brāhmaṇo ahosiṃ.|| ||</p>

					<p class="f4">Ahaṃ tesaṃ sāvakānaṃ Brahma-loka-sahavyatāya Maggaṃ desesiṃ.|| ||</p>

					<p class="f4">Taṃ kho pana me Pañcasikha, Brahma-cariyaṃ||<br />
					na nibbidāya||<br />
					na virāgāya||<br />
					na nirodhāya||<br />
					na upasamāya||<br />
					na abhiññāya||<br />
					na sambodhāya||<br />
					na Nibbānāya saṃvaṭṭati,||<br />
					yāva-d-eva Brahma-lokupapattiyā.|| ||</p>

					<p class="f4">Idaṃ kho pana me Pañcasikha, Brahma-cariyaṃ||<br />
					ekanta-nibbidāya||<br />
					virāgāya||<br />
					nirodhāya||<br />
					upasamāya||<br />
					abhiññāya||<br />
					sambodhāya||<br />
					Nibbānāya saṃvaṭṭati,||<br />
					ayaṃ eva ariya aṭṭhaṅgiko Maggo.|| ||</p>

					<p class="f4">Seyyath'īdaṃ sammā-diṭṭhi,||<br />
					sammā-saṅkappo,||<br />
					sammā-vācā,||<br />
					sammā-kammanto,||<br />
					sammā-ājīvo,||<br />
					sammā-vāyāmo,||<br />
					sammā-sati,||<br />
					sammā-samādhi.|| ||</p>

					<p class="f4">Idaṃ kho taṃ Pañcasikha, Brahma-cariyaṃ ekanta-nibbidāya virāgāya nirodhāya upasamāya abhiññāya sambodhāya Nibbānāya saṃvaṭṭati.|| ||</p>

					<p class="f4">62. "Ye kho pana me Pañcasikha sāvakā sabbena sabbaṃ sāsanaṃ ājānanti,||<br />
					te āsavānaṃ khayā anāsavaṃ ceto-vimuttiṃ paññā-vimuttiṃ diṭṭhe'va dhamme sayaṃ <a id="pg252"><span class="f2 g"><b>[252]</b></span></a> abhiññā sacchi-katvā upasampajja viharanti.|| ||</p>

					<p class="f4">Ye na sabbena sabbaṃ sāsanaṃ ājānanti app'ekacce pañcannaṃ ora-m-bhāgiyānaṃ saṃyojanānaṃ pari-k-khayā opapātikā honti,||<br />
					tattha parinibbāyino anāvatti-dhammā tasmā lokā.|| ||</p>

					<p class="f4">Ye na sabbena sabbaṃ sāsanaṃ ājānanti,||<br />
					app'ekacce tiṇṇaṃ saṃyojanānaṃ pari-k-khayā rāja-dosa-mohānaṃ  tanuttā Sakad-āgāmino honti,||<br />
					sakid'eva imaṃ lokaṃ āgantvā dukkhass'antaṃ karonti.|| ||</p>

					<p class="f4">Ye na sabbena sabbaṃ sāsanaṃ ājānanti app'ekacce tiṇṇaṃ saṃyojanānaṃ pari-k-khayā Sot'āpannā honti avinipāta-dhammā niyatā sambodhi-parāyaṇā.|| ||</p>

					<p class="f4">Iti kho Pañcasikha, sabbesaṃ yeva imesaṃ kula-puttānaṃ amoghā pabbajjā avañjhā saphalā sa-uddisā" ti.|| ||</p>

					<p class="f4">Idam avoca Bhagavā.|| ||</p>

					<p class="f4">Attamano Pañcasikho Gandhabba-putto Bhagavato bhāsitaṃ abhinan'ditvā anumo-ditvā Bhagavantaṃ abhivādetvā padakkhiṇaṃ katvā tatth'ev'antara-dhāyī" ti.|| ||</p>

					<p class="f4">Mahā-Govinda Suttaṃ chaṭṭhaṃ.|| ||</p>

</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>