<!DOCTYPE html>
<html lang="en"><head><meta charset="utf-8">
<meta name="viewport" content="width=device-width, initial-scale=1.0"><link rel="stylesheet" href="../../../resources/admin/styles/newcommon.css">
<meta name="description" content="The Pali text of Dīgha Nikāya, Sutta 2, The Samannaphala Suttantam." />
<title>DN 2: Sāmañña-Phala Suttaṃ</title>
</head>

<body>

<p class="ctr"><img src="../../../resources/images/dighapage.jpg" alt="Dīgha Nikāya" width="576" height="42"></p>

<hr />

<p class="ctr f2">[<a href="../../../index.htm">Home</a>]&nbsp;&nbsp;[<a href="../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h4 class="ctr">Dīgha Nikāya</h4>

					<h4 class="ctr"><a href="../../../backmatter/indexes/sutta/dn/idx_digha_nikaya.htm#p2">Sutta 2</a></h4>

					<h1>Sāmañña-Phala Suttaṃ</h1>

					<p class="ctr f1">Adapted from the digital version of the <b>Sri Lanka Buddha Jayanti Tripitaka Series</b></p>

					<p>&nbsp;</p>

					<hr />

					<p><a id="pg47"><span class="f2 g"><b>[47]</b></span></a></p>

					<p class="f4"><span class="f3">[<a id="p1">1</a>][<a href="../../../dhamma-vinaya/pts/dn/dn.02.rhyt.pts.htm#p1">pts</a>][<a href="../../../dhamma-vinaya/ati/dn/dn.02.than.ati.htm#p1">than</a>]</span> Evaṃ me sutaṃ.|| ||</p>

					<p class="f4">Ekaṃ samayaṃ Bhagavā Rājagahe viharati||<br />
					Jīvakassa komāra-bhaccassa Amba-vane,||<br />
					mahatā bhikkhu-saṅghena saddhiṃ aḍḍha-teḷasehi bhikkhu-satehi.|| ||</p>

					<p class="f4">Tena kho pana samayena rājā Māgadho Ajātasattu Vedehi-putto tadahu'posathe paṇṇarase Komudiyā cātumāsiniyā puṇṇāya puṇṇamāya rattiyā rājāmacca-parivuto upari-pāsāda-vara-gato nisinno hoti.|| ||</p>

					<p class="f4">Atha kho rājā Māgadho Ajātasattu Vedehi-putto tadahu'posathe udānaṃ udānesi:|| ||</p>

							<p class="f4 in2">Ramaṇīyā vata bho dosinā ratti,||<br />
							abhirūpā vata bho dosinā ratti,||<br />
							dassanīyā vata bho dosinā ratti,||<br />
							pāsādikā vata bho dosinā ratti,||<br />
							lakkhaññā vata bho dosinā ratti.|| ||</p>

					<p class="f4">Kaṃ nu kh'ajja samaṇaṃ vā brāhmaṇaṃ vā payirupāseyyāma,||<br />
					yaṃ no payirupāsato cittaṃ pasīdeyyā ti?|| ||</p>

					<p class="f4"><span class="f3">[<a id="p2">2.</a>]</span> Evaṃ vutte aññataro rājāmacco rājānaṃ Māgadhaṃ Ajātasattuṃ Vedehi-puttaṃ etad avoca:|| ||</p>

					<p class="f4">Ayaṃ deva Pūraṇo Kassapo saṅghī c'eva gaṇī ca gaṇācariyo ca ñāto yasassī titthaṅkaro sādhu-sammato bahu-janassa rattaññū cira-pabba-jito addhagato vayo anuppatto.|| ||</p>

					<p class="f4">Taṃ devo Pūraṇaṃ Kassapaṃ payirupāsatu,||<br />
					app'eva nāma devassa Pūraṇaṃ Kassapaṃ payirupāsato cittaṃ pasīdeyyā ti.|| ||</p>

					<p class="f4">Evaṃ vutte rājā Māgadho Ajātasattu Vedehi-putto tuṇhī ahosi.|| ||</p>

					<p class="f4"><span class="f3">[<a id="p3">3.</a>]</span> Aññataro pi kho rājāmacco rājānaṃ Māgadhaṃ Ajātasattuṃ Vedehi-puttaṃ etad avoca:|| ||</p>

					<p class="f4">Ayaṃ deva <a id="pg48"><span class="f2 g"><b>[48]</b></span></a> Makkhalī-Gosālo saṅghī c'eva gaṇī ca gaṇācariyo ca ñāto yasassī titthaṅkaro sādhu-sammato bahu-janassa rattaññū cira-pabba-jito addhagato vayo anuppatto.|| ||</p>

					<p class="f4">Taṃ devo Makkhaliṃ Gosālaṃ payirupāsatu,||<br />
					app'eva nāma devassa Makkhaliṃ Gosālaṃ payirupāsato cittaṃ pasīdeyyā ti.|| ||</p>

					<p class="f4">Evaṃ vutte rājā Māgadho Ajātasattu Vedehi-putto tuṇhī ahosi.|| ||</p>

					<p class="f4"><span class="f3">[<a id="p4">4.</a>]</span> Aññataro pi kho rājāmacco rājānaṃ Māgadhaṃ Ajātasattuṃ Vedehi-puttaṃ etad avoca:|| ||</p>

					<p class="f4">Ayaṃ deva Ajito Kesa-kambalo saṅghī c'eva gaṇī ca gaṇācariyo ca ñāto yasassī titthaṅkaro sādhu-sammato bahu-janassa rattaññū cira-pabba-jito addhagato vayo anuppatto.|| ||</p>

					<p class="f4">Taṃ devo Ajitaṃ Kesa-kambalaṃ payirupāsatu||<br />
					app'eva nāma devassa Ajitaṃ Kesa-kambalaṃ payirupāsato cittaṃ pasīdeyyā ti.|| ||</p>

					<p class="f4">Evaṃ vutte rājā Māgadho Ajātasattu Vedehi-puttaṃ tuṇhī ahosi.|| ||</p>

					<p class="f4"><span class="f3">[<a id="p5">5.</a>]</span> Aññataro pi kho rājāmacco rājānaṃ Māgadhaṃ Ajātasattuṃ Vedehi-puttaṃ etad avoca:|| ||</p>

					<p class="f4">Ayaṃ deva Pakudho Kaccāyano saṅghī c'eva gaṇī ca gaṇācariyo ca ñāto yasassī titthaṅkaro sādhu-sammato bahu-janassa rattaññū cira-pabba-jito addhagato vayo anuppatto.|| ||</p>

					<p class="f4">Taṃ devo Pakudhaṃ Kaccāyanaṃ payirupāsatu,||<br />
					app'eva nāma devassa Pakudhaṃ Kaccāyanaṃ payirupāsato cittaṃ pasīdeyyā ti.|| ||</p>

					<p class="f4">Evaṃ vutte rājā Māgadho Ajātasattu Vedehi-puttaṃ tuṇhī ahosi.|| ||</p>

					<p class="f4"><span class="f3">[<a id="p6">6.</a>]</span> Aññataro pi kho rājāmacco rājānaṃ Māgadhaṃ Ajātasattuṃ Vedehi-puttaṃ etad avoca:|| ||</p>

					<p class="f4">Ayaṃ deva Sañjayo Beḷaṭṭhi-putto saṅghī c'eva gaṇī ca gaṇācariyo ca ñāto yasassī titthaṅkaro sādhu-sammato bahu-janassa rattaññū cira-pabba-jito addhagato vayo anuppatto.|| ||</p>

					<p class="f4">Taṃ devo Sañjayaṃ Beḷaṭṭhi-puttaṃ payirupāsatu,||<br />
					app'eva nāma devassa Sañjayaṃ Beḷaṭṭhi-puttaṃ payirupāsato cittaṃ pasīdeyyā ti.|| ||</p>

					<p class="f4">Evaṃ vutte rājā Māgadho Ajātasattu Vedehi-puttaṃ tuṇhī ahosi.|| ||</p>

					<p class="f4"><span class="f3">[<a id="p7">7.</a>]</span> Aññataro pi kho rājāmacco rājānaṃ Māgadhaṃ Ajātasattuṃ Vedehi-puttaṃ etad avoca:|| ||</p>

					<p class="f4">Ayaṃ deva <a id="pg49"><span class="f2 g"><b>[49]</b></span></a> Nigaṇṭho Nāta-putto saṅghī c'eva gaṇī ca gaṇācariyo ca ñāto yasassī titthaṅkaro sādhu-sammato bahu-janassa rattaññū cira-pabba-jito addhagato vayo anuppatto.|| ||</p>

					<p class="f4">Taṃ devo Nigaṇṭhaṃ Nāta-puttaṃ payirupāsatu||<br />
					app'eva nāma devassa Nigaṇṭhaṃ Nāta-puttaṃ payirupāsato cittaṃ pasīdeyyā ti.|| ||</p>

					<p class="f4">Evaṃ vutte rājā Māgadho Ajātasattu Vedehi-puttaṃ tuṇhī ahosi.|| ||</p>

					<p class="f4"><span class="f3">[<a id="p8">8.</a>]</span> Tena kho pana samayena Jīvako Komārabhacco rañño Māgadhassa Ajātasattussa Vedehi-puttassa avidūre tuṇhī-bhūto nisinno hoti.|| ||</p>

					<p class="f4">Atha kho rājā Māgadho Ajātasattu Vedehi-putto Jīvakaṃ Komārabhaccaṃ etad avoca:|| ||</p>

					<p class="f4">Tvaṃ pana samma Jīvaka kiṃ tuṇhī ti?|| ||</p>

					<p class="f4">Ayaṃ deva Bhagavā arahaṃ Sammā Sambuddho amhākaṃ Amba-vane viharati,||<br />
					mahatā bhikkhu-saṅghena saddhiṃ aḍḍha-teḷasehi bhikkhu-satehi.|| ||</p>

					<p class="f4">Taṃ kho pana Bhagavantaṃ Gotamaṃ evaṃ kalyāṇo kitti-saddo abbhu-g-gato:|| ||</p>

					<p class="f4">Iti pi so Bhagavā arahaṃ Sammā Sambuddho vijjā-caraṇa-sampanno Sugato loka-vidū anuttaro purisa-damma-sārathī,||<br />
					Satthā deva-manussānaṃ Buddho Bhagavā ti.|| ||</p>

					<p class="f4">Taṃ devo Bhagavantaṃ payirupāsatu,||<br />
					app'eva nāma devassa Bhagavantaṃ payirupāsato cittaṃ pasīdeyyā ti.|| ||</p>

					<p class="f4">Tena hi samma Jīvaka hatthi-yānāni kappāpehī ti.|| ||</p>

					<p class="f4"><span class="f3">[<a id="p9">9.</a>]</span> Evaṃ devā ti kho Jīvako Komārabhacco rañño Māgadhassa Ajātasattussa Vedehi-puttassa paṭi-s-sutvā pañca-mattāni hatthinikā-satāni kappāpetvā,||<br />
					rañño ca ārohanīyaṃ nāgaṃ,||<br />
					rañño Māgadhassa Ajātasattussa Vedehi-puttassa paṭivedesi:|| ||</p>

					<p class="f4">Kappitāni kho te deva hatthi-yānāni yassa dāni kālaṃ maññasī ti.|| ||</p>

					<p class="f4">Atha kho rājā Māgadho Ajātasattu Vedehi-putto pañcasu hatthinikā-satesu paccekā itthiyo āropetvā ārohaṇīyaṃ nāgaṃ abhirūhitvā,||<br />
					ukkāsu dhāriyāmānāsu Rājagahamhā niyyāsi mahacca rājānubhāvena,||<br />
					yena Jīvakassa Komārabhaccassa Amba-vanaṃ tena pāyāsi.|| ||</p>

					<p class="f4"><span class="f3">[<a id="p10">10.</a>]</span> Atha kho rañño Māgadhassa Ajātasattussa Vedehi-puttassa avidūre Amba-vanassa ahu-d'eva bhayaṃ,||<br />
					ahu chambhitattaṃ,||<br />
					ahu lomahaṃso.|| ||</p>

					<p class="f4">Atha kho rājā Māgadho <a id="pg50"><span class="f2 g"><b>[50]</b></span></a> Ajātasattu Vedehi-putto bhīto saṃviggo loma-haṭṭha-jāto Jīvakaṃ Komārabhaccaṃ etad avoca:|| ||</p>

					<p class="f4">Kacci maṃ samma Jīvaka na vañcesi?|| ||</p>

					<p class="f4">Kacci maṃ samma Jīvaka na palambhesi?|| ||</p>

					<p class="f4">Kacci maṃ samma Jīvaka na paccatthikānaṃ desi?|| ||</p>

					<p class="f4">Kathaṃ hi nāma tāva mahato bhikkhu-saṅghassa aḍḍha-teḷasānaṃ bhikkhu-satānaṃ n'eva khipita-saddo bhavissati na ukkāsita-saddo na nigghoso ti?|| ||</p>

					<p class="f4">Mā bhāyi mahā-rāja na taṃ deva vañcemi.|| ||</p>

					<p class="f4">Na taṃ deva palambhemi,||<br />
					na taṃ deva paccatthikānaṃ demi.|| ||</p>

					<p class="f4">Abhi-k-kama mahā-rāja.|| ||</p>

					<p class="f4">Abhi-k-kama mahā-rāja.|| ||</p>

					<p class="f4">Ete maṇḍala-māḷe dīpā jhāyantī ti.|| ||</p>

					<p class="f4"><span class="f3">[<a id="p11">11.</a>]</span> Atha kho rājā Māgadho Ajātasattu Vedehi-putto yāvatikā nāgassa bhūmi nāgena gantvā,||<br />
					nāgā paccorohitvā pattiko va yena maṇḍala-māḷassa dvāraṃ ten'upasaṅkami.|| ||</p>

					<p class="f4">Upasaṅkamitvā Jīvakaṃ Komārabhaccaṃ etad avoca:|| ||</p>

					<p class="f4">Kahaṃ pana samma Jīvaka Bhagavā ti?|| ||</p>

					<p class="f4">Eso mahā-rāja Bhagavā.|| ||</p>

					<p class="f4">Eso mahā-rāja Bhagavā majjhimaṃ thambhaṃ nissāya puratthābhimukho nisinno purakkhato bhikkhu-saṅghassā ti.|| ||</p>

					<p class="f4"><span class="f3">[<a id="p12">12.</a>]</span> Atha kho rājā Māgadho Ajātasattu Vedehi-putto yena Bhagavā ten'upasaṅkami.|| ||</p>

					<p class="f4">Upasaṅkamitvā eka-m-antaṃ aṭṭhāsi.|| ||</p>

					<p class="f4">Eka-m-antaṃ ṭhito kho rājā Māgadho Ajātasattu Vedehi-putto tuṇhī-bhūtaṃ tuṇhī-bhūtaṃ bhikkhu-saṅghaṃ anuviloketvā rahadam iva vi-p-pasannaṃ,||<br />
					udānaṃ udānesi:|| ||</p>

					<p class="f4">Iminā me upasamena Udāyi-bhaddo kumāro samannāgato hotu,||<br />
					yen'etarahi upasamena bhikkhu-saṅgho samannāgato ti.|| ||</p>

					<p class="f4">Āgamā kho tvaṃ mahā-rāja yathā pemaṃ ti.|| ||</p>

					<p class="f4">Piyo me bhante Udāyi-bhaddo kumāro.|| ||</p>

					<p class="f4">Iminā me bhante upasamena Udāyi-bhaddo kumāro samannāgato hotu,||<br />
					yen'etarahi upasamena bhikkhu-saṅgho samannāgato ti.|| ||</p>

					<p class="f4"><span class="f3">[<a id="p13">13.</a>]</span> Atha kho rājā Māgadho Ajātasattu Vedehi-putto Bhagavantaṃ abhivādetvā bhikkhu-saṅghassa añjaliṃ  <a id="pg51"><span class="f2 g"><b>[51]</b></span></a> paṇāmetvā eka-m-antaṃ nisīdi.|| ||</p>

					<p class="f4">Eka-m-antaṃ nisinno kho rājā Māgadho Ajātasattu Vedehi-putto Bhagavantaṃ etad avoca:|| ||</p>

					<p class="f4">Puccheyyām ahaṃ bhante Bhagavantaṃ kiñci'd'eva desaṃ,||<br />
					sace me Bhagavā okāsaṃ karoti pañhassa veyyākaraṇāyā ti.|| ||</p>

					<p class="f4">Puccha mahā-rāja yadākaṅkhasī ti.|| ||</p>

					<p class="f4"><span class="f3">[<a id="p14">14.</a>]</span> Yathā nu kho imāni bhante puthu-sippāyatanāni||<br />
					— seyyath'īdaṃ:|| ||</p>

					<p class="f4">Hatthārohā||<br />
					assārohā||<br />
					rathikā||<br />
					dhanuggahā||<br />
					celakā||<br />
					calakā||<br />
					piṇḍa-dāvikā||<br />
					uggā rāja-puttā||<br />
					pakkhandino||<br />
					mahā-nāgā||<br />
					sūrā||<br />
					camma-yodhino||<br />
					dāsaka-puttā||<br />
					āḷārikā-kappakā||<br />
					nahāpakā||<br />
					sūdā||<br />
					mālā-kārā||<br />
					rajakā||<br />
					pesa-kārā||<br />
					naḷa-kārā||<br />
					kumbha-kārā||<br />
					gaṇakā||<br />
					muddikā,||<br />
					yāni vā pan'aññāni pi evaṃ-gatāni puthu-sippāyatanāni||<br />
					— te diṭṭhe'va dhamme sandiṭṭhikaṃ sippa-phalaṃ upajīvan ti.|| ||</p>

					<p class="f4">Te tena attāṇaṃ sukhenti pīnenti||<br />
					mātā-pitaro sukhenti pīnenti,||<br />
					putta-dāraṃ sukhenti pīnenti||<br />
					mitt-ā-macce sukhenti pīnenti||<br />
					samaṇa-brāhmaṇesu uddhaggikaṃ dakkhiṇaṃ patiṭṭhāpenti sovaggikaṃ sukha-vipākaṃ sagga-saṃvaṭṭa-nikaṃ.|| ||</p>

					<p class="f4">Sakkā nu kho bhante evam eva diṭṭhe'va dhamme sandiṭṭhikaṃ sāmañña-phalaṃ paññāpetun ti.|| ||</p>

					<p class="f4"><span class="f3">[<a id="p15">15.</a>]</span> "Abhijānāsi no tvaṃ mahā-rāja imaṃ pañhaṃ pañhaṃ aññe samaṇa-brāhmaṇe pucchitā ti?|| ||</p>

					<p class="f4">Abhijānām ahaṃ bhante imaṃ pañhaṃ aññe samaṇa-brāhmaṇe pucchitā ti.|| ||</p>

					<p class="f4">Yathā kathaṃ pana te mahā-rāja vyākaṃsu,||<br />
					sace te agaru,||<br />
					bhāsassū ti.|| ||</p>

					<p class="f4">Na kho me bhante garu yatth'assa Bhagavā vā nisinno Bhagavanta-rūpā vā ti.|| ||</p>

					<p class="f4"><a id="pg52"><span class="f2 g"><b>[52]</b></span></a> Tena hi, mahā-rāja, bhāsassū ti.|| ||</p>

					<p class="f4"><span class="f3">[<a id="p16">16.</a>]</span> Ekam idāhaṃ bhante samayaṃ yena Pūraṇo Kassapo ten'upasaṅkamiṃ.|| ||</p>

					<p class="f4">Upasaṅkamitvā Pūraṇena Kassapena saddhiṃ sammodiṃ.|| ||</p>

					<p class="f4">Sammodanīyaṃ kathaṃ sārāṇīyaṃ vīti-sāretvā eka-m-antaṃ nisīdiṃ.|| ||</p>

					<p class="f4">Eka-m-antaṃ nisinno kho ahaṃ bhante Pūraṇaṃ Kassapaṃ etad avoca:|| ||</p>

					<p class="f4">Yathā nu kho imāni bho Kassapa puthu-sippāyatanāni||<br />
					— seyyath'īdaṃ:|| ||</p>

					<p class="f4">Hatthārohā||<br />
					assārohā||<br />
					rathikā||<br />
					dhanuggahā||<br />
					celakā||<br />
					calakā||<br />
					piṇḍa-dāvikā||<br />
					uggā rāja-puttā||<br />
					pakkhandino||<br />
					mahā-nāgā||<br />
					sūrā||<br />
					camma-yodhino||<br />
					dāsaka-puttā||<br />
					āḷārikā-kappakā||<br />
					nahāpakā||<br />
					sūdā||<br />
					mālā-kārā||<br />
					rajakā||<br />
					pesa-kārā||<br />
					naḷa-kārā||<br />
					kumbha-kārā||<br />
					gaṇakā||<br />
					muddikā,||<br />
					yāni vā pan'aññāni pi evaṃ-gatāni puthu-sippāyatanāni||<br />
					— te diṭṭhe'va dhamme sandiṭṭhikaṃ sippa-phalaṃ upajīvan ti.|| ||</p>

					<p class="f4">Te tena attāṇaṃ sukhenti pīnenti||<br />
					mātā-pitaro sukhenti pīnenti,||<br />
					putta-dāraṃ sukhenti pīnenti||<br />
					mitt-ā-macce sukhenti pīnenti||<br />
					samaṇa-brāhmaṇesu uddhaggikaṃ dakkhiṇaṃ patiṭṭhāpenti sovaggikaṃ sukha-vipākaṃ sagga-saṃvaṭṭa-nikaṃ.|| ||</p>

					<p class="f4">Sakkā nu kho Kassapa evam evaṃ diṭṭhe'va dhamme sandiṭṭhikaṃ sāmañña-phalaṃ paññāpetun ti?|| ||</p>

					<p class="f4"><span class="f3">[<a id="p17">17.</a>]</span> Evaṃ vutte bhante Pūraṇo Kassapo maṃ etad avoca:|| ||</p>

					<p class="f4">Karoto kho mahā-rāja kārayato chindato chedāpayato pacato pācayato socayato kilamayato phandato phandāpayato pāṇam atimāpayato adinnaṃ ādiyato sandhiṃ chindato nillopaṃ harato ekāgārikaṃ karoto paripanthe tiṭṭhato paradāraṃ gacchato musā bhaṇato,||<br />
					karoto na karīyati pāpaṃ.|| ||</p>

					<p class="f4">Khura-pariyantena ce pi cakkena yo imissā paṭhaviyā pāṇe eka-maṃsa-khalaṃ eka-maṃsa-puñjaṃ kareyya,||<br />
					n'atthi tato-nidānaṃ pāpaṃ,||<br />
					n'atthi pāpassa āgamo.|| ||</p>

					<p class="f4">Dakkhiṇañ ce pi Gaṅgāya-tīraṃ āgaccheyya hananto ghātento chindanto chedāpento pacanto pācento,||<br />
					n'atthi tato nidānaṃ pāpaṃ,||<br />
					n'atthi pāpassa āgamo.|| ||</p>

					<p class="f4">Uttarañ ce pi Gaṅgāya-tīraṃ gaccheyya dadanto dāpento yajanto yajāpento,||<br />
					n'atthi tato nidānaṃ puññaṃ,||<br />
					n'atthi puññassa āgamo.|| ||</p>

					<p class="f4"><a id="pg53"><span class="f2 g"><b>[53]</b></span></a> Dānena damena saṃyamena sacca-vajjena n'atthi puññaṃ,||<br />
					n'atthi puññassa āgamo ti.|| ||</p>

					<p class="f4"><span class="f3">[<a id="p18">18.</a>]</span> Itthaṃ kho me bhante Pūraṇo Kassapo sandiṭṭhikaṃ sāmañña-phalaṃ puṭṭho samāno akiriyaṃ vyākāsi.|| ||</p>

					<p class="f4">Seyyathā pi bhante ambaṃ vā puṭṭho labujaṃ vyākareyya,||<br />
					labujaṃ vā puṭṭho ambaṃ vyākareyya,||<br />
					evam eva kho bhante Pūraṇo Kassapo sandiṭṭhikaṃ sāmañña-phalaṃ puṭṭho samāno akiriyaṃ vyākāsi.|| ||</p>

					<p class="f4">Tassa mayhaṃ etad ahosi:|| ||</p>

					<p class="f4">Kathaṃ hi nāma mādiso samaṇaṃ vā brāhmaṇaṃ vā vijite vasantaṃ apasādetabbaṃ maññeyyā ti?|| ||</p>

					<p class="f4">So kho ahaṃ bhante Pūraṇassa Kassapassa bhāsitaṃ n'eva abhinandiṃ na paṭikkosiṃ.|| ||</p>

					<p class="f4">Anabhinan'ditvā a-p-paṭikkositvā anatta-mano anatta-mana-vācaṃ anicchāretvā tam eva vācaṃ anuggaṇhanto anikujjanto uṭṭhāy'āsanā pakkāmiṃ.|| ||</p>

					<p class="f4"><span class="f3">[<a id="p19">19.</a>]</span> Ekam idāhaṃ bhante samayaṃ yena Makkhalī-Gosālo ten'upasaṅkamiṃ.|| ||</p>

					<p class="f4">Upasaṅkamitvā Makkhalinā-Gosālena saddhiṃ sammodiṃ.|| ||</p>

					<p class="f4">Sammodanīyaṃ kathaṃ sārāṇiyaṃ vīti-sāretvā eka-m-antaṃ nisīdiṃ.|| ||</p>

					<p class="f4">Eka-m-antaṃ nisinno kho ahaṃ bhante Makkhaliṃ Gosālaṃ etad avocaṃ:|| ||</p>

					<p class="f4">Yathā nu kho imāni, bho Gosāla,||<br />
					puthu-sippāyatanāni||<br />
					— seyyath'īdaṃ:|| ||</p>

					<p class="f4">Hatthārohā||<br />
					assārohā||<br />
					rathikā||<br />
					dhanuggahā||<br />
					celakā||<br />
					calakā||<br />
					piṇḍa-dāvikā||<br />
					uggā rāja-puttā||<br />
					pakkhandino||<br />
					mahā-nāgā||<br />
					sūrā||<br />
					camma-yodhino||<br />
					dāsaka-puttā||<br />
					āḷārikā-kappakā||<br />
					nahāpakā||<br />
					sūdā||<br />
					mālā-kārā||<br />
					rajakā||<br />
					pesa-kārā||<br />
					naḷa-kārā||<br />
					kumbha-kārā||<br />
					gaṇakā||<br />
					muddikā,||<br />
					yāni vā pan'aññāni pi evaṃ-gatāni puthu-sippāyatanāni||<br />
					— te diṭṭhe'va dhamme sandiṭṭhikaṃ sippa-phalaṃ upajīvan ti.|| ||</p>

					<p class="f4">Te tena attāṇaṃ sukhenti pīnenti||<br />
					mātā-pitaro sukhenti pīnenti,||<br />
					putta-dāraṃ sukhenti pīnenti||<br />
					mitt-ā-macce sukhenti pīnenti||<br />
					samaṇa-brāhmaṇesu uddhaggikaṃ dakkhiṇaṃ patiṭṭhāpenti sovaggikaṃ sukha-vipākaṃ sagga-saṃvaṭṭa-nikaṃ.|| ||</p>

					<p class="f4">Sakkā nu kho bhante evam eva diṭṭhe'va dhamme sandiṭṭhikaṃ sāmañña-phalaṃ paññāpetun ti?|| ||</p>

					<p class="f4"><span class="f3">[<a id="p20">20.</a>]</span> Evaṃ vutte bhante Makkhali Gosālo maṃ etad avoca:|| ||</p>

					<p class="f4">N'atthi mahā-rāja hetu||<br />
					n'atthi paccayo sattāṇaṃ saṅkilesāya.|| ||</p>

					<p class="f4">Ahetu-a-p-paccayā sattā saṅkilissanti.|| ||</p>

					<p class="f4">N'atthi hetu||<br />
					n'atthi paccayo sattāṇaṃ visuddhiyā.|| ||</p>

					<p class="f4">Ahetu a-p-paccayā sattā visujjhanti.|| ||</p>

					<p class="f4">N'atthi atta-kāre||<br />
					n'atthi para-kāre||<br />
					n'atthi purisa-kāre||<br />
					n'atthi balaṃ||<br />
					n'atthi viriyaṃ||<br />
					n'atthi purisa-thāmo||<br />
					n'atthi purisa-parakkamo.|| ||</p>

					<p class="f4">Sabbe sattā||<br />
					sabbe pāṇā||<br />
					sabbe bhūtā||<br />
					sabbe jīvā avasā abalā aviriyā niyati-saṅgati-bhāva-pariṇatā chass'evābhijātisu sukha-dukkhaṃ paṭisaṃvedenti.|| ||</p>

					<p class="f4">Cuddasa <a id="pg54"><span class="f2 g"><b>[54]</b></span></a> kho pan'imāni yoni-pamukha-sata-sahassāni saṭṭhiñ ca satāni||<br />
					cha ca satāni,||<br />
					pañca ca kammuno satāni,||<br />
					pañca ca kammāni,||<br />
					tīṇi ca kammāni,||<br />
					kamme ca aḍḍha-kamme ca,||<br />
					dvaṭṭhi paṭipadā,||<br />
					dvaṭṭh'antara-kappā,||<br />
					chaḷabhijātiyo,||<br />
					aṭṭha purisa-bhūmiyo,||<br />
					ekūna-paññāsa ājīva-sate,||<br />
					ekūna-paññāsa paribbājaka-sate,||<br />
					ekūna-paññāsa nāgāvāsa-sate,||<br />
					vīse indriya-sate,||<br />
					tiṃsa Niraya-sate,||<br />
					chattiṃsa rajo-dhātuyo,||<br />
					satta saññī-gabbhā,||<br />
					satta asaññī-gabbhā,||<br />
					satta Ngaṇṭhi-gabbhā,||<br />
					satta devā,||<br />
					satta mānusā,||<br />
					satta pesācā,||<br />
					satta sarā,||<br />
					satta paṭuvā,||<br />
					satta pavuṭā-satāni,||<br />
					satta papātā,||<br />
					satta papāta-satāni,||<br />
					satta supinā,||<br />
					satta supina-satāni,||<br />
					cūllāsīti mahā-kappuno sata-sahassāni yāni bāle ca paṇḍite ca sandhāvitvā saṃsaritvā dukkhass'antaṃ karissanti.|| ||</p>

					<p class="f4">Tattha n'atthi:||<br />
					imin-ā-haṃ sīlena vā||<br />
					vatena vā||<br />
					tapena vā||<br />
					brahma-cariyena vā||<br />
					aparipakkaṃ vā kammaṃ paripācessāmi,||<br />
					paripakkaṃ vā kammaṃ phussa phussa vyantī-karissāmī ti.|| ||</p>

					<p class="f4">H'evaṃ n'atthi doṇa-mite sukha-dukkhe pariyanta-kate saṃsāre,||<br />
					n'atthi hāyana-vaḍḍhane,||<br />
					n'atthi ukkaṃ-sāvakkaṃse.|| ||</p>

					<p class="f4">Seyyathā pi nāma sutta-guḷe khitte nibbeṭhiyamānam eva paleti,||<br />
					evam eva bāle ca paṇḍite ca sandhāvitvā saṃsaritvā dukkhass'antaṃ karissantī ti.|| ||</p>

					<p class="f4"><span class="f3">[<a id="p21">21.</a>]</span> Itthaṃ kho me bhante Makkhalī-Gosālo sandiṭṭhikaṃ sāmañña-phalaṃ puṭṭho samāno saṃsāra-suddhiṃ vyākāsi.|| ||</p>

					<p class="f4">Seyyathā pi bhante ambaṃ vā puṭṭho labujaṃ vyākareyya,||<br />
					labujaṃ vā puṭṭho ambaṃ vyākareyya,||<br />
					evam eva kho me bhante Makkhalī-Gosālo sandiṭṭhikaṃ sāmañña-phalaṃ puṭṭho samāno saṃsāra-suddhiṃ vyākāsi.|| ||</p>

					<p class="f4">Tassa mayhaṃ bhante etad ahosi:|| ||</p>

					<p class="f4">Kathaṃ hi nāma mādiso samaṇaṃ vā brāhmaṇaṃ vā vijite vasantaṃ apasādetabbaṃ maññeyyā ti?|| ||</p>

					<p class="f4">So kho ahaṃ bhante Makkhalissa <a id="pg55"><span class="f2 g"><b>[55]</b></span></a> Gosālassa bhāsitaṃ n'eva abhinandiṃ na paṭikkosiṃ.|| ||</p>

					<p class="f4">Anabhinan'ditvā a-p-paṭikkositvā anatta-mano anatta-mana-vācaṃ anicchāretvā tam eva vācaṃ anuggaṇhanto anikujjanto uṭṭhāy'āsanā pakkāmiṃ.|| ||</p>

					<p class="f4"><span class="f3">[<a id="p22">22.</a>]</span> Ekam idāhaṃ bhante samayaṃ yena Ajito Kesa-kambalī ten'upasaṅkamiṃ.|| ||</p>

					<p class="f4">Upasaṅkamitvā Ajitena Kesa-kambalena saddhiṃ sammodiṃ.|| ||</p>

					<p class="f4">Sammodanīyaṃ kathaṃ sārāṇīyaṃ vīti-sāretvā eka-m-antaṃ nisīdiṃ.|| ||</p>

					<p class="f4">Eka-m-antaṃ nisinno kho ahaṃ bhante Ajitaṃ Kesa-kambalaṃ etad avocaṃ:|| ||</p>

					<p class="f4">Yathā nu kho imāni bho Ajita puthu-sippāyatanāni||<br />
					— seyyath'īdaṃ:|| ||</p>

					<p class="f4">Hatthārohā||<br />
					assārohā||<br />
					rathikā||<br />
					dhanuggahā||<br />
					celakā||<br />
					calakā||<br />
					piṇḍa-dāvikā||<br />
					uggā rāja-puttā||<br />
					pakkhandino||<br />
					mahā-nāgā||<br />
					sūrā||<br />
					camma-yodhino||<br />
					dāsaka-puttā||<br />
					āḷārikā-kappakā||<br />
					nahāpakā||<br />
					sūdā||<br />
					mālā-kārā||<br />
					rajakā||<br />
					pesa-kārā||<br />
					naḷa-kārā||<br />
					kumbha-kārā||<br />
					gaṇakā||<br />
					muddikā,||<br />
					yāni vā pan'aññāni pi evaṃ-gatāni puthu-sippāyatanāni||<br />
					— te diṭṭhe'va dhamme sandiṭṭhikaṃ sippa-phalaṃ upajīvan ti.|| ||</p>

					<p class="f4">Te tena attāṇaṃ sukhenti pīnenti||<br />
					mātā-pitaro sukhenti pīnenti,||<br />
					putta-dāraṃ sukhenti pīnenti||<br />
					mitt-ā-macce sukhenti pīnenti||<br />
					samaṇa-brāhmaṇesu uddhaggikaṃ dakkhiṇaṃ patiṭṭhāpenti sovaggikaṃ sukha-vipākaṃ sagga-saṃvaṭṭa-nikaṃ.|| ||</p>

					<p class="f4">Sakkā nu kho bhante evam eva diṭṭhe'va dhamme sandiṭṭhikaṃ sāmañña-phalaṃ paññāpetun ti?|| ||</p>

					<p class="f4"><span class="f3">[<a id="p23">23.</a>]</span> Evaṃ vutte bhante Ajito Kesa-kambalī maṃ etad avoca:|| ||</p>

					<p class="f4">N'atthi mahā-rāja dinnaṃ,||<br />
					n'atthi yiṭṭhaṃ,||<br />
					n'atthi hutaṃ,||<br />
					n'atthi sukaṭa-dukkaṭānaṃ kammānaṃ phalaṃ vipāko,||<br />
					n'atthi ayaṃ loko,||<br />
					n'atthi paro loko,||<br />
					n'atthi mātā,||<br />
					n'atthi pitā,||<br />
					n'atthi sattā opapātikā,||<br />
					n'atthi loke samaṇa-brāhmaṇā samm'aggatā sammā-paṭipannā ye imañ ca lokaṃ parañ ca lokaṃ sayaṃ abhiññā sacchi-katvā pavedenti.|| ||</p>

					<p class="f4">Cātum-mahā-bhūtiko ayaṃ puriso,||<br />
					yadā kālaṃ karoti,||<br />
					paṭhavī paṭhavi-kāyaṃ anupeti anupagacchati,<br />
					āpo āpo-kāyaṃ anupeti anupagacchati,<br />
					tejo tejo-kāyaṃ anupeti anupagacchati,<br />
					vāyo vāyo-kāyaṃ anupeti anupagacchati,||<br />
					ākāsaṃ indriyāni saṅkamanti.|| ||</p>

					<p class="f4">Āsandi-pañcamā purisā mataṃ ādāya gacchanti,||<br />
					yāva āḷahanā padāni paññāpenti,||<br />
					kāpotakāni aṭṭhīni bhavanti,||<br />
					bhassantāhutiyo.|| ||</p>

					<p class="f4">Dattu-paññattaṃ yad idaṃ dānaṃ.|| ||</p>

					<p class="f4">Tesaṃ tucchaṃ musā vilāpo ye keci atthika-vādaṃ vadanti.|| ||</p>

					<p class="f4">Bāle ca paṇḍite ca kāyassa bhedā ucchijjanti vinassanti,||<br />
					na honti param maraṇā ti.|| ||</p>

					<p class="f4"><span class="f3">[<a id="p24">24.</a>]</span> Itthaṃ kho me bhante Ajito Kesa-kambalo sandiṭṭhikaṃ sāmañña-phalaṃ puṭṭho samāno uccheda-vādaṃ vyākāsi.|| ||</p>

					<p class="f4">Seyyathā pi bhante ambaṃ vā puṭṭho labujaṃ <a id="pg56"><span class="f2 g"><b>[56]</b></span></a> vyākareyya,||<br />
					labujaṃ vā puṭṭho ambaṃ vyākareyya,||<br />
					evam eva kho bhante Ajito Kesa-kambalo sandiṭṭhikaṃ sāmañña-phalaṃ puṭṭho samāno uccheda-vādaṃ vyākāsi.|| ||</p>

					<p class="f4">Tassa mayhaṃ bhante etad ahosi:|| ||</p>

					<p class="f4">Kathaṃ hi nāma mādiso samaṇaṃ vā brāhmaṇaṃ vā vijite vasantaṃ apasādetabbaṃ maññeyyā' ti?|| ||</p>

					<p class="f4">So kho ahaṃ bhante Ajitassa Kesa-kambalassa bhāsitaṃ n'eva abhinandiṃ na paṭikkosiṃ.|| ||</p>

					<p class="f4">Anabhinan'ditvā a-p-paṭikkositvā anatta-mano anatta-mana-vācaṃ anicchāretvā tam eva vācaṃ anugaṇhanto anikkujjanto uṭṭhāy'āsanā pakkāmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p25">25.</a>]</span> Ekam idāhaṃ bhante samayaṃ yena Pakudho Kaccāyano ten'upasaṅkamiṃ.|| ||</p>

					<p class="f4">Upasaṅkamitvā Pakudhena Kaccāyanena saddhiṃ sammodiṃ.|| ||</p>

					<p class="f4">Sammodanīyaṃ kathaṃ sārāṇīyaṃ vīti-sāretvā eka-m-antaṃ nisīdiṃ.|| ||</p>

					<p class="f4">Eka-m-antaṃ nisinno kho ahaṃ bhante Pakudhaṃ Kaccāyanaṃ etad avocaṃ:|| ||</p>

					<p class="f4">Yathā nu kho imāni bho Kaccāyana puthu-sippāyatanāni,||<br />
					— seyyath'īdaṃ:|| ||</p>

					<p class="f4">Hatthārohā||<br />
					assārohā||<br />
					rathikā||<br />
					dhanuggahā||<br />
					celakā||<br />
					calakā||<br />
					piṇḍa-dāvikā||<br />
					uggā rāja-puttā||<br />
					pakkhandino||<br />
					mahā-nāgā||<br />
					sūrā||<br />
					camma-yodhino||<br />
					dāsaka-puttā||<br />
					āḷārikā-kappakā||<br />
					nahāpakā||<br />
					sūdā||<br />
					mālā-kārā||<br />
					rajakā||<br />
					pesa-kārā||<br />
					naḷa-kārā||<br />
					kumbha-kārā||<br />
					gaṇakā||<br />
					muddikā,||<br />
					yāni vā pan'aññāni pi evaṃ-gatāni puthu-sippāyatanāni||<br />
					— te diṭṭhe'va dhamme sandiṭṭhikaṃ sippa-phalaṃ upajīvan ti.|| ||</p>

					<p class="f4">Te tena attāṇaṃ sukhenti pīnenti||<br />
					mātā-pitaro sukhenti pīnenti,||<br />
					putta-dāraṃ sukhenti pīnenti||<br />
					mitt-ā-macce sukhenti pīnenti||<br />
					samaṇa-brāhmaṇesu uddhaggikaṃ dakkhiṇaṃ patiṭṭhāpenti sovaggikaṃ sukha-vipākaṃ sagga-saṃvaṭṭa-nikaṃ.|| ||</p>

					<p class="f4">Sakkā nu kho Kaccāyana evam eva diṭṭhe'va dhamme sandiṭṭhikaṃ sāmañña-phalaṃ paññāpetun ti?|| ||</p>

					<p class="f4"><span class="f3">[<a id="p26">26.</a>]</span> Evaṃ vutte bhante Pakudho Kaccāyano maṃ etad avoca:|| ||</p>

					<p class="f4">Satt'ime mahā-rāja kāyā akaṭā akaṭa-vidhā animmitā animmātā vañjhā kuṭaṭṭhā esika-ṭ-ṭhāyi-ṭ-ṭhitā.|| ||</p>

					<p class="f4">Te na iñjanti,||<br />
					na vipariṇamanti?|| ||</p>

					<p class="f4">Na aññam-aññaṃ vyābādhenti,||<br />
					nālaṃ aññam-aññassa sukhāya vā||<br />
					dukkhāya vā||<br />
					sukha-dukkhāya vā.|| ||</p>

					<p class="f4">Katame satta?|| ||</p>

					<p class="f4">Paṭhavi-kāyo,||<br />
					āpo-kāyo,||<br />
					tejo-kāyo,||<br />
					vāyo-kāyo,||<br />
					sukhe dukkhe jīve-sattame.|| ||</p>

					<p class="f4">Ime satta kāyā akaṭā akaṭa-vidhā animmitā animmātā vañjhā kuṭaṭṭhā esika-ṭ-ṭhāyi-ṭ-ṭhitā.|| ||</p>

					<p class="f4">Te na iñjanti,||<br />
					na vipariṇamanti,||<br />
					na aññam-aññaṃ vyābādhenti,||<br />
					nālaṃ aññam-aññassa sukhāya vā||<br />
					dukkhāya vā||<br />
					sukha-dukkhāya vā.|| ||</p>

					<p class="f4">Tattha n'atthi hantā vā,||<br />
					ghātetā vā,||<br />
					sotā vā,||<br />
					sāvetā vā,||<br />
					viññātā vā,||<br />
					viññāpetā vā.|| ||</p>

					<p class="f4">Yo pi tiṇhena satthena sīsaṃ chindati,||<br />
					na koci kañci jīvitā voropeti.|| ||</p>

					<p class="f4">Sattannaṃ yeva kāyānam antarena satthaṃ vivaraṃ anupatatī ti.|| ||</p>

					<p class="f4"><a id="pg57"><span class="f2 g"><b>[57]</b></span></a> <span class="f3">[<a id="p27">27.</a>]</span> Itthaṃ kho me bhante Pakudho Kaccāyano sandiṭṭhikaṃ sāmañña-phalaṃ puṭṭho samāno aññena aññaṃ vyākāsi.|| ||</p>

					<p class="f4">Seyyathā pi bhante ambaṃ vā puṭṭho labujaṃ vyākareyya,||<br />
					labujaṃ vā puṭṭho ambaṃ vyākareyya,||<br />
					evam eva kho me bhante Pakudho Kaccāyano sandiṭṭhikaṃ sāmañña-phalaṃ puṭṭho samāno aññena aññaṃ vyākāsi.|| ||</p>

					<p class="f4">Tassa mayhaṃ bhante etad ahosi:|| ||</p>

					<p class="f4">Kathaṃ hi nāma mādiso samaṇaṃ vā brāhmaṇaṃ vā vijite vasantaṃ apasādetabbaṃ maññeyyā ti?|| ||</p>

					<p class="f4">So kho ahaṃ bhante Pakudhassa Kaccāyanassa bhāsitaṃ n'eva abhinandiṃ||<br />
					na paṭikkosiṃ,||<br />
					anabhinan'ditvā a-p-paṭikkositvā anatta-mano anatta-mana-vācaṃ anicchāretvā tam eva vācaṃ anuggaṇhanto anikkujjanto uṭṭhāy'āsanā pakkāmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p28">28.</a>]</span> Ekam idāhaṃ bhante samayaṃ yena Nigaṇṭho Nāta-putto ten'upasaṅkamiṃ.|| ||</p>

					<p class="f4">Upasaṅkamitvā Ngaṇṭhena Nāta-puttena saddhiṃ sammodiṃ.|| ||</p>

					<p class="f4">Sammodanīyaṃ kathaṃ sārāṇīyaṃ vīti-sāretvā eka-m-antaṃ nisīdiṃ.|| ||</p>

					<p class="f4">Eka-m-antaṃ nisinno kho ahaṃ bhante Nigaṇṭhaṃ Nāta-puttaṃ etad avocaṃ:.|| ||</p>

					<p class="f4">Yathā nu kho imāni bho Aggi-vessana puthu-sippāyatanāni,||<br />
					— seyyath'īdaṃ:|| ||</p>

					<p class="f4">Hatthārohā||<br />
					assārohā||<br />
					rathikā||<br />
					dhanuggahā||<br />
					celakā||<br />
					calakā||<br />
					piṇḍa-dāvikā||<br />
					uggā rāja-puttā||<br />
					pakkhandino||<br />
					mahā-nāgā||<br />
					sūrā||<br />
					camma-yodhino||<br />
					dāsaka-puttā||<br />
					āḷārikā-kappakā||<br />
					nahāpakā||<br />
					sūdā||<br />
					mālā-kārā||<br />
					rajakā||<br />
					pesa-kārā||<br />
					naḷa-kārā||<br />
					kumbha-kārā||<br />
					gaṇakā||<br />
					muddikā,||<br />
					yāni vā pan'aññāni pi evaṃ-gatāni puthu-sippāyatanāni||<br />
					— te diṭṭhe'va dhamme sandiṭṭhikaṃ sippa-phalaṃ upajīvan ti.|| ||</p>

					<p class="f4">Te tena attāṇaṃ sukhenti pīnenti||<br />
					mātā-pitaro sukhenti pīnenti,||<br />
					putta-dāraṃ sukhenti pīnenti||<br />
					mitt-ā-macce sukhenti pīnenti||<br />
					samaṇa-brāhmaṇesu uddhaggikaṃ dakkhiṇaṃ patiṭṭhāpenti sovaggikaṃ sukha-vipākaṃ sagga-saṃvaṭṭa-nikaṃ.|| ||</p>

					<p class="f4">Sakkā nu kho bho Aggi-vessana evam eva diṭṭhe'va dhamme sandiṭṭhikaṃ sāmañña-phalaṃ paññāpetun ti?|| ||</p>

					<p class="f4"><span class="f3">[<a id="p29">29.</a>]</span> Evaṃ vutte bhante Nigaṇṭho Nāta-putto maṃ etad avoca:|| ||</p>

					<p class="f4">"Idha mahā-rāja nigaṇṭho cātu-yāma-saṃvaras-aṃvuto hoti.|| ||</p>

					<p class="f4">Kathañ ca mahā-rāja nigaṇṭho cātu-yāma-saṃvara-saṃvuto hoti?|| ||</p>

					<p class="f4">Idha mahā-rāja nigaṇṭho sabba vāri-vārito ca hoti,||<br />
					sabba-vāri-yuto ca,||<br />
					sabba-vāri-dhuto ca,||<br />
					sabba-vāri-phuṭo ca.|| ||</p>

					<p class="f4">Evaṃ kho mahā-rāja nigaṇṭho cātu-yāma-saṃvara-saṃvuto hoti.|| ||</p>

					<p class="f4">Yato kho mahā-rāja nigaṇṭho evaṃ cātu-yāma-saṃvara-saṃvuto hoti,||<br />
					ayaṃ vuccati mahā-rāja nigaṇṭho gatatto ca,||<br />
					yatatto ca,||<br />
					ṭhitatto cā ti.|| ||</p>

					<p class="f4"><a id="pg58"><span class="f2 g"><b>[58]</b></span></a> <span class="f3">[<a id="p30">30.</a>]</span> Itthaṃ kho me bhante Nigaṇṭho Nāta-putto sandiṭṭhikaṃ sāmañña-phalaṃ puṭṭho samāno cātu-yāma-saṃvaraṃ vyākāsi.|| ||</p>

					<p class="f4">Seyyathā pi bhante ambaṃ vā puṭṭho labujaṃ vyākareyya,||<br />
					labujaṃ vā puṭṭho ambaṃ vyākareyya,||<br />
					evam eva kho bhante Nigaṇṭho Nāta-putto sandiṭṭhikaṃ sāmañña-phalaṃ puṭṭho samāno cātu-yāma-saṃvaraṃ vyākāsi.|| ||</p>

					<p class="f4">Tassa mayhaṃ bhante etad ahosi:|| ||</p>

					<p class="f4">Kathaṃ hi nāma mādiso samaṇaṃ vā brāhmaṇaṃ vā vijite vasantaṃ apasādetabbaṃ maññeyyā ti?|| ||</p>

					<p class="f4">So kho ahaṃ bhante Nigaṇṭhassa Nāta-puttassa bhāsitaṃ n'eva abhinandiṃ||<br />
					na paṭikkosiṃ||<br />
					anabhinan'ditvā a-p-paṭikkositvā anatta-mano anatta-mana-vācaṃ anicchāretvā tam eva vācaṃ anuggaṇhanto anikkujjanto uṭṭhāy'āsanā pakkāmiṃ.|| ||</p>

					<p class="f4"><span class="f3">[<a id="p31">31.</a>]</span> Ekam idāhaṃ bhante samayaṃ yena Sañjayo Belaṭṭhi-putto ten'upasaṅkamiṃ.|| ||</p>

					<p class="f4">Upasaṅkamitvā Sañjayena Belaṭṭhi-puttena saddhiṃ sammodiṃ.|| ||</p>

					<p class="f4">Sammodanīyaṃ kathaṃ sārāṇīyaṃ vīti-sāretvā eka-m-antaṃ nisīdiṃ.|| ||</p>

					<p class="f4">Eka-m-antaṃ nisinno kho ahaṃ bhante Sañjayaṃ Belaṭṭhi-puttaṃ etad avocaṃ:|| ||</p>

					<p class="f4">Yathā nu kho imāni bho Sañjaya puthu-sippāyatanāni,||<br />
					— seyyath'īdaṃ:|| ||</p>

					<p class="f4">Hatthārohā||<br />
					assārohā||<br />
					rathikā||<br />
					dhanuggahā||<br />
					celakā||<br />
					calakā||<br />
					piṇḍa-dāvikā||<br />
					uggā rāja-puttā||<br />
					pakkhandino||<br />
					mahā-nāgā||<br />
					sūrā||<br />
					camma-yodhino||<br />
					dāsaka-puttā||<br />
					āḷārikā-kappakā||<br />
					nahāpakā||<br />
					sūdā||<br />
					mālā-kārā||<br />
					rajakā||<br />
					pesa-kārā||<br />
					naḷa-kārā||<br />
					kumbha-kārā||<br />
					gaṇakā||<br />
					muddikā,||<br />
					yāni vā pan'aññāni pi evaṃ-gatāni puthu-sippāyatanāni||<br />
					— te diṭṭhe'va dhamme sandiṭṭhikaṃ sippa-phalaṃ upajīvan ti.|| ||</p>

					<p class="f4">Te tena attāṇaṃ sukhenti pīnenti||<br />
					mātā-pitaro sukhenti pīnenti,||<br />
					putta-dāraṃ sukhenti pīnenti||<br />
					mitt-ā-macce sukhenti pīnenti||<br />
					samaṇa-brāhmaṇesu uddhaggikaṃ dakkhiṇaṃ patiṭṭhāpenti sovaggikaṃ sukha-vipākaṃ sagga-saṃvaṭṭa-nikaṃ.|| ||</p>

					<p class="f4">Sakkā nu kho Sañjaya evam eva diṭṭhe'va dhamme sandiṭṭhikaṃ sāmañña-phalaṃ paññāpetun ti?|| ||</p>

					<p class="f4"><span class="f3">[<a id="p32">32.</a>]</span> Evaṃ vutte bhante Sañjayo Belaṭṭhi-putto maṃ etad avoca:|| ||</p>

					<p class="f4">Atthi paro loko? ti||<br />
					iti ce maṃ pucchasi,||<br />
					atthi paro loko ti,||<br />
					iti ce me assa,||<br />
					atthi paro loko ti,||<br />
					iti te naṃ vyākareyyaṃ.|| ||</p>

					<p class="f4">Evam ti pi me no.|| ||</p>

					<p class="f4">Tathā ti pi me no.|| ||</p>

					<p class="f4">Aññathā ti pi me no.|| ||</p>

					<p class="f4">No ti pi me no.|| ||</p>

					<p class="f4">No no ti pi me no.|| ||</p>

					<p class="ctr c">&#9632;</p>

					<p class="f4">N'atthi paro loko? ti||<br />
					iti ce maṃ pucchasi,||<br />
					n'atthi paro loko ti,||<br />
					iti ce me assa,||<br />
					n'atthi paro loko ti,||<br />
					iti te naṃ vyākareyyaṃ.|| ||</p>

					<p class="f4">Evan ti pi me no.|| ||</p>

					<p class="f4">Tathā ti pi me no.|| ||</p>

					<p class="f4">Aññathā ti pi me no.|| ||</p>

					<p class="f4">No ti pi me no.|| ||</p>

					<p class="f4">No no ti pi me no.|| ||</p>

					<p class="ctr c">&#9632;</p>

					<p class="f4">Atthi ca n'atthi ca paro loko? ti||<br />
					iti ce maṃ pucchasi,||<br />
					atthi ca n'atthi ca paro loko ti,||<br />
					iti ce me assa,||<br />
					atthi ca n'atthi ca paro loko ti,||<br />
					iti te naṃ vyākareyyaṃ.|| ||</p>

					<p class="f4">Evan ti pi me no.|| ||</p>

					<p class="f4">Tathā ti pi me no.|| ||</p>

					<p class="f4">Aññathā ti pi me no.|| ||</p>

					<p class="f4">No ti pi me no.|| ||</p>

					<p class="f4">No no ti pi me no.|| ||</p>

					<p class="ctr c">&#9632;</p>

					<p class="f4">N'ev'atthi na n'atthi paro loko? ti,||<br />
					iti ce maṃ pucchasi,||<br />
					n'ev'atthi na n'atthi paro loko ti,||<br />
					iti ce me assa,||<br />
					n'ev'atthi na n'atthi paro loko ti,||<br />
					iti te naṃ vyākareyyaṃ.|| ||</p>

					<p class="f4">Evan ti pi me no.|| ||</p>

					<p class="f4">Tathā ti pi me no.|| ||</p>

					<p class="f4">Aññathā ti pi me no.|| ||</p>

					<p class="f4">No ti pi me no.|| ||</p>

					<p class="f4">No no ti pi me no.|| ||</p>

					<p class="ctr c">&#9632;</p>

					<p class="f4">Atthi sattā opapātikā ti?,||<br />
					iti ce maṃ pucchasi,||<br />
					atthi sattā opapātikā ti,||<br />
					iti ce me assa,||<br />
					atthi sattā opapātikā ti,||<br />
					iti te naṃ vyākareyyaṃ.|| ||</p>

					<p class="f4">Evan ti pi me no.|| ||</p>

					<p class="f4">Tathā ti pi me no.|| ||</p>

					<p class="f4">Aññathā ti pi me no.|| ||</p>

					<p class="f4">No ti pi me no.|| ||</p>

					<p class="f4">No no ti pi me no.|| ||</p>

					<p class="ctr c">&#9632;</p>

					<p class="f4">Atthi ca n'atthi ca sattā opapātikā? ti,||<br />
					iti ce maṃ pucchasi,||<br />
					atthi ca n'atthi ca sattā opapātikā ti,||<br />
					iti ce me assa,||<br />
					atthi ca n'atthi ca sattā opapātikā ti,||<br />
					iti te naṃ vyākareyyaṃ.|| ||</p>

					<p class="f4">Evan ti pi me no.|| ||</p>

					<p class="f4">Tathā ti pi me no.|| ||</p>

					<p class="f4">Aññathā ti pi me no.|| ||</p>

					<p class="f4">No ti pi me no.|| ||</p>

					<p class="f4">No no ti pi me no.|| ||</p>

					<p class="ctr c">&#9632;</p>

					<p class="f4">N'ev'atthi na n'atthi sattā opapātikā? ti,||<br />
					iti ce maṃ pucchasi,||<br />
					n'ev'atthi na n'atthi sattā opapātikā ti,||<br />
					iti ce me assa,||<br />
					n'ev'atthi na n'atthi sattā opapātikā ti,||<br />
					iti te naṃ vyākareyyaṃ.|| ||</p>

					<p class="f4">Evan ti pi me no.|| ||</p>

					<p class="f4">Tathā ti pi me no.|| ||</p>

					<p class="f4">Aññathā ti pi me no.|| ||</p>

					<p class="f4">No ti pi me no.|| ||</p>

					<p class="f4">No no ti pi me no.|| ||</p>

					<p class="ctr c">&#9632;</p>

					<p class="f4">Atthi sukaṭa-dukkaṭānaṃ kammānaṃ phalaṃ vipāko? ti,||<br />
					iti ce maṃ pucchasi,||<br />
					atthi sukaṭa-dukkaṭānaṃ kammānaṃ phalaṃ vipāko ti,||<br />
					iti ce me assa,||<br />
					atthi sukaṭa-dukkaṭānaṃ kammānaṃ phalaṃ vipāko ti,||<br />
					iti te naṃ vyākareyyaṃ.|| ||</p>

					<p class="f4">'Evan' ti pi me no.|| ||</p>

					<p class="f4">'Tathā' ti pi me no.|| ||</p>

					<p class="f4">'Aññathā' ti pi me no.|| ||</p>

					<p class="f4">'No' ti pi me no.|| ||</p>

					<p class="f4">'No no' ti pi me no.|| ||</p>

					<p class="ctr c">&#9632;</p>

					<p class="f4">N'atthi sukaṭa-dukkaṭānaṃ kammānaṃ phalaṃ vipāko? ti,||<br />
					iti ce maṃ pucchasi,||<br />
					n'atthi sukaṭa-dukkaṭānaṃ kammānaṃ phalaṃ vipāko ti,||<br />
					iti ce me assa,||<br />
					n'atthi sukaṭa-dukkaṭānaṃ kammānaṃ phalaṃ vipāko ti,||<br />
					iti te naṃ vyākareyyaṃ.|| ||</p>

					<p class="f4">'Evan' ti pi me no.|| ||</p>

					<p class="f4">'Tathā' ti pi me no.|| ||</p>

					<p class="f4">'Aññathā' ti pi me no.|| ||</p>

					<p class="f4">'No' ti pi me no.|| ||</p>

					<p class="f4">'No' no ti pi me no.|| ||</p>

					<p class="ctr c">&#9632;</p>

					<p class="f4">Atthi ca n'atthi ca sukaṭa-dukkaṭānaṃ kammānaṃ phalaṃ vipāko? ti,||<br />
					iti ce maṃ pucchasi,||<br />
					atthi ca n'atthi ca sukaṭa-dukkaṭānaṃ kammānaṃ phalaṃ vipāko ti,||<br />
					iti ce me assa,||<br />
					atthi ca n'atthi ca sukaṭa-dukkaṭānaṃ kammānaṃ phalaṃ vipāko ti,||<br />
					iti te naṃ vyākareyyaṃ.|| ||</p>

					<p class="f4">'Evan' ti pi me no.|| ||</p>

					<p class="f4">'Tathā' ti pi me no.|| ||</p>

					<p class="f4">'Aññathā' ti pi me no.|| ||</p>

					<p class="f4">'No' ti pi me no.|| ||</p>

					<p class="f4">'No no' ti pi me no.|| ||</p>

					<p class="ctr c">&#9632;</p>

					<p class="f4">N'ev'atthi na n'atthi sukaṭa-dukkaṭānaṃ kammānaṃ phalaṃ vipāko?' ti,||<br />
					iti ce maṃ pucchasi,||<br />
					n'ev'atthi na n'atthi sukaṭa-dukkaṭānaṃ kammānaṃ phalaṃ vipāko ti,||<br />
					iti ce me assa,||<br />
					n'ev'atthi na n'atthi sukaṭa-dukkaṭānaṃ kammānaṃ phalaṃ vipāko ti,||<br />
					iti te naṃ vyākareyyaṃ.|| ||</p>

					<p class="f4">'Evan' ti pi me no.|| ||</p>

					<p class="f4">'Tathā' ti pi me no.|| ||</p>

					<p class="f4">'Aññathā' ti pi me no.|| ||</p>

					<p class="f4">'No' ti pi me no.|| ||</p>

					<p class="f4">'No no' ti pi me no.|| ||</p>

					<p class="ctr c">&#9632;</p>

					<p class="f4">Hoti Tathāgato <a id="pg59"><span class="f2 g"><b>[59]</b></span></a> param maraṇā? ti,||<br />
					iti ce maṃ pucchasi,||<br />
					hoti Tathāgato param maraṇā ti,||<br />
					iti ce me assa,||<br />
					hoti Tathāgato param maraṇā ti,||<br />
					iti te naṃ vyākareyyaṃ.|| ||</p>

					<p class="f4">'Evan' ti pi me no.|| ||</p>

					<p class="f4">'Tathā' ti pi me no.|| ||</p>

					<p class="f4">'Aññathā' ti pi me no.|| ||</p>

					<p class="f4">'No ti' pi me no.|| ||</p>

					<p class="f4">'No no' ti pi me no.|| ||</p>

					<p class="ctr c">&#9632;</p>

					<p class="f4">Na hoti Tathāgato param maraṇā? ti,||<br />
					iti ce maṃ pucchasi,||<br />
					na hoti Tathāgato param maraṇā ti,||<br />
					iti ce me assa,||<br />
					na hoti Tathāgato paramaraṇā ti,||<br />
					iti te naṃ vyākareyyaṃ.|| ||</p>

					<p class="f4">'Evan' ti pi me no.|| ||</p>

					<p class="f4">'Tathā' ti pi me no.|| ||</p>

					<p class="f4">'Aññathā' ti pi me no.|| ||</p>

					<p class="f4">'No' ti pi me no.|| ||</p>

					<p class="f4">'No no' ti pi me no.|| ||</p>

					<p class="ctr c">&#9632;</p>

					<p class="f4">Hoti ca na hoti ca Tathāgato param maraṇā? ti,||<br />
					iti ce maṃ pucchasi,||<br />
					'hoti ca na hoti ca Tathāgato param maraṇā' ti,||<br />
					iti ce me assa,||<br />
					'hoti ca na hoti ca Tathāgato param maraṇā' ti,||<br />
					iti te naṃ vyākareyyaṃ.|| ||</p>

					<p class="f4">'Evan' ti pi me no.|| ||</p>

					<p class="f4">'Tathā' ti pi me no.|| ||</p>

					<p class="f4">'Aññathā' ti pi me no.|| ||</p>

					<p class="f4">'No' ti pi me no.|| ||</p>

					<p class="f4">'No no' ti pi me no.|| ||</p>

					<p class="ctr c">&#9632;</p>

					<p class="f4">'N'eva hoti na na hoti Tathāgato param maraṇā?' ti,||<br />
					iti ce maṃ pucchasi,||<br />
					'n'eva hoti na na hoti Tathāgato param maraṇā' ti,||<br />
					iti ce me assa,||<br />
					'n'eva hoti na na hoti Tathāgato param maraṇā' ti,||<br />
					iti te naṃ vyākareyyaṃ.|| ||</p>

					<p class="f4">'Evan' ti pi me no.|| ||</p>

					<p class="f4">'Tathā' ti pi me no.|| ||</p>

					<p class="f4">'Aññathā' ti pi me no.|| ||</p>

					<p class="f4">'No' ti pi me no.|| ||</p>

					<p class="f4">'No no' ti pi me no ti.|| ||</p>

					<p class="ctr c">&#9632;</p>

					<p class="f4"><span class="f3">[<a id="p33">33.</a>]</span> Itthaṃ kho me bhante Sañjayo Belaṭṭhi-putto sandiṭṭhikaṃ sāmañña-phalaṃ puṭṭho samāno vikkhepaṃ vyākāsi.|| ||</p>

					<p class="f4">Seyyathā pi bhante ambaṃ vā puṭṭho labujaṃ vyākareyya,||<br />
					labujaṃ vā puṭṭho ambaṃ vyākareyya,||<br />
					evam eva kho bhante Sañjayo Belaṭṭhi-putto sandiṭṭhikaṃ sāmañña-phalaṃ puṭṭho samāno vikkhepaṃ vyākāsi.|| ||</p>

					<p class="f4">Tassa mayhaṃ bhante etad ahosi:|| ||</p>

					<p class="f4">Ayañ ca imesaṃ samaṇa-brāhmaṇānaṃ sabba-bālo sabba-mūḷho.|| ||</p>

					<p class="f4">"Kathaṃ hi nāma sandiṭṭhikaṃ sāmañña-phalaṃ puṭṭho samāno vikkhepaṃ vyākarissati" ti?|| ||</p>

					<p class="f4">"Tassa mayhaṃ bhante etad ahosi:|| ||</p>

					<p class="f4">'Kathaṃ hi nāma mādiso samaṇaṃ vā brāhmaṇaṃ vā vijite vasantaṃ apasādetabbaṃ maññeyyā' ti?|| ||</p>

					<p class="f4">So kho ahaṃ bhante Sañjayassa Belaṭṭhi-puttassa bhāsitaṃ n'eva abhinandiṃ||<br />
					na paṭikkosiṃ.|| ||</p>

					<p class="f4">Anabhinan'ditvā a-p-paṭikkositvā anatta-mano anatta-mana-vācaṃ anicchāretvā tam eva vācaṃ anuggaṇhanto anikkujjanto uṭṭhāy'āsanā pakkāmiṃ.|| ||</p>

					<p>&nbsp;</p>

					<p class="f4 ctr c">§</p>

					<p>&nbsp;</p>

					<p class="f4"><span class="f3">[<a id="p34">34.</a>]</span> So'haṃ bhante Bhagavantam pi pucchāmi:|| ||</p>

					<p class="f4">Yathā nu kho imāni bhante puthu-sippāyatanāni,||<br />
					— seyyath'īdaṃ:|| ||</p>

					<p class="f4">Hatthārohā||<br />
					assārohā||<br />
					rathikā||<br />
					dhanuggahā||<br />
					celakā||<br />
					calakā||<br />
					piṇḍa-dāvikā||<br />
					uggā rāja-puttā||<br />
					pakkhandino||<br />
					mahā-nāgā||<br />
					sūrā||<br />
					camma-yodhino||<br />
					dāsaka-puttā||<br />
					āḷārikā-kappakā||<br />
					nahāpakā||<br />
					sūdā||<br />
					mālā-kārā||<br />
					rajakā||<br />
					pesa-kārā||<br />
					naḷa-kārā||<br />
					kumbha-kārā||<br />
					gaṇakā||<br />
					muddikā,||<br />
					yāni vā pan'aññāni pi evaṃ-gatāni puthu-sippāyatanāni||<br />
					— te diṭṭhe'va dhamme sandiṭṭhikaṃ sippa-phalaṃ upajīvan ti.|| ||</p>

					<p class="f4">Te tena attāṇaṃ sukhenti pīnenti||<br />
					mātā-pitaro sukhenti pīnenti,||<br />
					putta-dāraṃ sukhenti pīnenti||<br />
					mitt-ā-macce sukhenti pīnenti||<br />
					samaṇa-brāhmaṇesu uddhaggikaṃ dakkhiṇaṃ patiṭṭhāpenti sovaggikaṃ sukha-vipākaṃ sagga-saṃvaṭṭa-nikaṃ.|| ||</p>

					<p class="f4">Sakkā nu <a id="pg60"><span class="f2 g"><b>[60]</b></span></a> kho me bhante evam eva diṭṭhe'va dhamme sandiṭṭhikaṃ sāmañña-phalaṃ paññāpetun ti?|| ||</p>

					<p class="f4">Sakkā mahā-rāja.|| ||</p>

					<p class="f4">Tena hi mahā-rāja taṃ yev'ettha paṭipucchissāmi,||<br />
					yathā te khameyya,||<br />
					tathā naṃ vyākareyyāsi.|| ||</p>

					<p class="f4"><span class="f3">[<a id="p35">35.</a>]</span> Taṃ kim maññasi, mahā-rāja?|| ||</p>

					<p class="f4">Idha te assa puriso dāso kamma-karo pubb'uṭṭhāyī pacchā-nipātī kiṇ-kāra-paṭissāvī manāpa-cārī piya-vādī mukhullokako.|| ||</p>

					<p class="f4">Tassa evam assa:|| ||</p>

					<p class="f4">Acchariyaṃ vata bho,||<br />
					abbhutaṃ vata bho,||<br />
					puññānaṃ gati||<br />
					puññānaṃ vipāko.|| ||</p>

					<p class="f4">Ayaṃ hi rājā Māgadho Ajātasattu Vedehi-putto manusso,||<br />
					aham pi manusso.|| ||</p>

					<p class="f4">Ayaṃ hi rājā Māgadho Ajātasattu Vedehi-putto pañcahi kāma-guṇehi samappito samaṅgī-bhūto paricāreti devo maññe,||<br />
					aham pan'amhi'ssa dāso kamma-karo pubb'uṭṭhāyī pacchā-nipātī kiṇ-kāra-paṭissāvī manāpa-cārī piya-vādī mukhullokako.|| ||</p>

					<p class="f4">So vat'assāhaṃ puññāni kareyyaṃ.|| ||</p>

					<p class="f4">Yan nūn-ā-haṃ kesa-massuṃ ohāretvā kāsāyāni vatthāni acchādetvā agārasmā anagāriyaṃ pabbajeyyan ti.|| ||</p>

					<p class="f4">So aparena samayena kesa-massuṃ ohāretvā kāsāyāni vatthāni acchādetvā agārasmā anagāriyaṃ pabbajeyya.|| ||</p>

					<p class="f4">So evaṃ pabba-jito samāno kāyena saṃvuto vihareyya,||<br />
					vācāya saṃvuto vihareyya,||<br />
					manasā saṃvuto vihareyya,||<br />
					ghāsacchā-dana-paramatāya santuṭṭho abhirato paviveke.|| ||</p>

					<p class="f4">Tañ ce te purisā evam āroceyyuṃ:|| ||</p>

					<p class="f4">Yagghe deva jāneyyāsi,||<br />
					yo te puriso dāso kamma-karo pubb'uṭṭhāyī pacchā-nipātī kiṇ-kāra-paṭissāvī manāpa-cārī piya-vādī mukhullokako,||<br />
					so deva kesa-massuṃ ohāretvā kāsāyāni vatthāni acchādetvā agārasmā anagāriyaṃ pabba-jito.|| ||</p>

					<p class="f4">So evaṃ pabba-jito samāno kāyena saṃvuto viharati,||<br />
					vācāya saṃvuto viharati,||<br />
					manasā saṃvuto viharati,||<br />
					ghāsacchā-dana-paramatāya santuṭṭho abhirato paviveke ti.|| ||</p>

					<p class="f4">Api nu tvaṃ evaṃ vadeyyāsi:|| ||</p>

					<p class="f4">Etu me bho so puriso,||<br />
					puna-d-eva hotu dāso kamma-karo pubb'uṭṭhāyī pacchā-nipātī kiṇ-kāra-paṭissāvī manāpa-cārī piya-vādī mukhullokako ti?|| ||</p>

					<p class="f4"><span class="f3">[<a id="p36">36.</a>]</span> No h'etaṃ bhante.|| ||</p>

					<p class="f4">Atha kho naṃ mayam eva <a id="pg61"><span class="f2 g"><b>[61]</b></span></a> abhivādeyyāma pi,||<br />
					paccuṭṭheyyāma pi,||<br />
					āsanena pi nimanteyyāma abhinimanteyyāma pi||<br />
					naṃ cīvara-piṇḍa-pāta-sen'āsana-gilāna-paccaya-bhesajja-parikkhārehi dhammikam pi'ssa rakkhā-varaṇa-guttiṃ saṃvidaheyyāmā ti.|| ||</p>

					<p class="f4">Taṃ kim maññasi mahā-rāja?|| ||</p>

					<p class="f4">Yadi evaṃ sante hoti vā sandiṭṭhikaṃ sāmaññ-phalaṃ,||<br />
					no vā ti?|| ||</p>

					<p class="f4">Addhā kho bhante evaṃ sante hoti sandiṭṭhikaṃ sāmañña-phalaṃ ti.|| ||</p>

					<p class="f4">Idaṃ kho te mahā-rāja mayā paṭhamaṃ diṭṭhe'va dhamme sandiṭṭhikaṃ sāmañña-phalaṃ paññattan ti.|| ||</p>

					<p class="f4"><span class="f3">[<a id="p37">37.</a>]</span> Sakkā pana bhante aññam pi evam eva diṭṭhe'va dhamme sandiṭṭhikaṃ sāmañña-phalaṃ paññapetu ti?|| ||</p>

					<p class="f4">Sakkā mahā-rāja.|| ||</p>

					<p class="f4">Tena hi mahā-rāja,||<br />
					taṃ yev'ettha paṭipucchissāmi,||<br />
					yathā te khameyya tathā naṃ vyākareyyāsi.|| ||</p>

					<p class="f4">Taṃ kim maññasi mahā-rāja?|| ||</p>

					<p class="f4">Idha te assa puriso kassako gahapatiko kāra-kārako rāsi-vaḍḍhako.|| ||</p>

					<p class="f4">Tassa evam assa:|| ||</p>

					<p class="f4">Acchariyaṃ vata bho abbhutaṃ||<br />
					vata bho puññānaṃ gati puññānaṃ vipāko.|| ||</p>

					<p class="f4">Ayaṃ hi rājā Māgadho Ajātasattu Vedehi-putto manusso,||<br />
					aham pi manusso.|| ||</p>

					<p class="f4">Ayaṃ hi rājā Māgadho Ajātasattu Vedehi-putto pañcahi kāma-guṇehi samappito samaṅgī-bhūto paricāreti devo maññe.|| ||</p>

					<p class="f4">Aham pan'amhi'ssa kassako gahapatiko kāra-kārako rāsi-vaḍḍhako.|| ||</p>

					<p class="f4">So vat'assāhaṃ puññāni kareyyaṃ.|| ||</p>

					<p class="f4">Yan nūn-ā-haṃ kesa-massuṃ ohāretvā kāsāyāni vatthāni acchādetvā agārasmā anagāriyaṃ pabbajeyyan ti.|| ||</p>

					<p class="f4">So aparena samayena appaṃ vā||<br />
					bhoga-k-khandhaṃ pahāya mahantaṃ vā||<br />
					bhoga-k-khandhaṃ pahāya,||<br />
					appaṃ vā ñāti-parivaṭṭaṃ pahāya||<br />
					mahantaṃ vā ñāti-parivaṭṭaṃ pahāya||<br />
					kesa-massuṃ ohāretvā kāsāyāni vatthāni acchādetvā agārasmā anagāriyaṃ pabbajeyya.|| ||</p>

					<p class="f4">So evaṃ pabba-jito samāno kāyena saṃvuto vihareyya,||<br />
					vācāya saṃvuto vihareyya,||<br />
					manasā saṃvuto vihareyya,||<br />
					ghāsacchā-dana-paramatāya santuṭṭho abhirato paviveke.|| ||</p>

					<p class="f4">Taṃ ce te purisā evam āroceyyuṃ:|| ||</p>

					<p class="f4">Yagghe deva jāneyyāsi,||<br />
					yo te puriso kassako gahapatiko kāra-kārako rāsi-vaḍḍhako,||<br />
					so deva kesa-massuṃ ogāretvā kāsāyāni vatthāni acchādetvā agārasmā anagāriyaṃ pabba-jito.|| ||</p>

					<p class="f4">So evaṃ pabba-jito samāno kāyena saṃvuto viharati,||<br />
					vācāya saṃvuto viharati,||<br />
					manasā saṃvuto viharati,||<br />
					<a id="pg62"><span class="f2 g"><b>[62]</b></span></a> ghāsacchā-dana-paramatāya santuṭṭho abhirato paviveke ti.|| ||</p>

					<p class="f4">Api nu tvaṃ evaṃ vadeyyāsi:|| ||</p>

					<p class="f4">Etu me bho so puriso,||<br />
					puna-d-eva hotu kassako gahapatiko kāra-kārako rāsi-vaḍḍhako ti?|| ||</p>

					<p class="f4"><span class="f3">[<a id="p38">38.</a>]</span> No h'etaṃ bhante.|| ||</p>

					<p class="f4">Atha kho naṃ mayam eva abhivādeyyāma pi paccuṭṭheyyāma pi,||<br />
					āsanena pi,||<br />
					nimanteyyāma/abhinimanteyyāma pi||<br />
					naṃ cīvara-piṇḍa-pāta-sen'āsana-gilāna-paccaya-bhesajja-parikkhārehi.|| ||</p>

					<p class="f4">Dhammikam pi'ssa rakkhā-varaṇa-guttiṃ saṃvidaheyyāmā ti.|| ||</p>

					<p class="f4">Taṃ kim maññesi, mahā-rāja?|| ||</p>

					<p class="f4">Yadi evaṃ sante hoti vā sandiṭṭhikaṃ sāmañña-phalaṃ,||<br />
					no vā ti?|| ||</p>

					<p class="f4">Addhā kho maṃ bhante evaṃ sante hoti sandiṭṭhikaṃ sāmaññ-phalan ti.|| ||</p>

					<p class="f4">Idaṃ kho te mahā-rāja mayā dutiyaṃ diṭṭhe'va dhamme sandiṭṭhikaṃ sāmañña-phalaṃ paññattan ti.|| ||</p>

					<p class="f4"><span class="f3">[<a id="p39">39.</a>]</span> Sakkā pana bhante aññam pi diṭṭhe'va dhamme sandiṭṭhikaṃ sāmañña-phalaṃ paññāpetuṃ imehi sandiṭṭhikehi sāmañña-phalehi abhikkantatarañ ca paṇītatarañ cā ti?|| ||</p>

					<p class="f4">Sakkā mahā-rāja.|| ||</p>

					<p class="f4">Tena hi mahā-rāja suṇohi sādhukaṃ manasi-karohi bhāsissāmī" ti.|| ||</p>

					<p class="f4">Evaṃ bhante ti kho rājā Māgadho Ajātasattu Vedehi-putto Bhagavato paccassosi.|| ||</p>

					<p class="f4">Bhagavā etad avoca:|| ||</p>

					<p class="f4"><span class="f3">[<a id="p40">40.</a>]</span> Idha mahā-raja Tathāgato loke uppajjati||<br />
					arahaṃ,||<br />
					Sammā Sambuddho,||<br />
					vijjā-caraṇa-sampanno,||<br />
					Sugato,||<br />
					loka-vidū,||<br />
					anuttaro purisa-damma-sārathī,||<br />
					Satthā deva-manussānaṃ,||<br />
					Buddho,||<br />
					Bhagavā.|| ||</p>

					<p class="f4">So imaṃ lokaṃ||<br />
					sa-devakaṃ||<br />
					sa-Mārakaṃ||<br />
					sa-brahmakaṃ||<br />
					sa-s-samaṇa-brāhmaṇiṃ pajaṃ||<br />
					sa-deva-manussaṃ||<br />
					sayaṃ abhiññā sacchi-katvā pavedeti.|| ||</p>

					<p class="f4">So dhammaṃ deseti||<br />
					ādi kalyāṇaṃ||<br />
					majjhe kalyāṇaṃ||<br />
					pariyosāna-kalyāṇaṃ||<br />
					sātthaṃ savyañ janaṃ,||<br />
					kevala-paripuṇṇaṃ||<br />
					parisuddhaṃ Brahma-cariyaṃ pakāseti.|| ||</p>

					<p class="f4"><span class="f3">[<a id="p41">41.</a>]</span> Taṃ dhammaṃ suṇāti gahapati vā||<br />
					gahapati-putto vā||<br />
					aññatarasmiṃ vā||<br />
					kule paccājāto.|| ||</p>

					<p class="f4">So taṃ dhammaṃ <a id="pg63"><span class="f2 g"><b>[63]</b></span></a> sutvā Tathāgate saddhaṃ paṭilabhati.|| ||</p>

					<p class="f4">So tena saddhā-paṭilābhena samannāgato iti paṭisañcikkhati:|| ||</p>

					<p class="f4">'Sambādho gharāvāso rajo-patho,||<br />
					abbhokāso pabbajjā.|| ||</p>

					<p class="f4">Na-y-idaṃ sukaraṃ agāraṃ ajjhāvasatā ekanta-paripuṇṇaṃ ekanta-parisuddhaṃ saṅkha-likhitaṃ Brahma-cariyaṃ carituṃ.|| ||</p>

					<p class="f4">Yan nūn-ā-haṃ kesa-massuṃ ohāretvā kāsāyāni vatthāni acchādetvā agārasmā anagāriyaṃ pabbajeyyan' ti.|| ||</p>

					<p class="f4">So aparena samayena appaṃ vā bhoga-k-khandhaṃ pahāya mahantaṃ vā bhoga-k-khandhaṃ pahāya,||<br />
					appaṃ vā ñāti-parivaṭṭaṃ pahāya mahantaṃ vā ñāti-parivaṭṭaṃ pahāya,||<br />
					kesa-massuṃ ohāretvā kāsāyāni vatthāni acchādetvā agārasmā anagāriyaṃ pabbajati.|| ||</p>

					<p class="f4"><span class="f3">[<a id="p42">42.</a>]</span> So evaṃ pabba-jito samāno Pātimokkha-saṃvarat-saṃvuto viharati ācāra-gocara-sampanno aṇumattesu vajjesu bhaya-dassāvī.|| ||</p>

					<p class="f4">Samādāya sikkhati sikkhā-padesu kāya-kamma-vacī-kammena samannāgato kusalena.|| ||</p>

					<p class="f4">Parisuddhā-jīvo sīla-sampanno indriyesu gutta-dvāro bhojane matt'aññū sati-sampajaññena samannāgato santuṭṭho.|| ||</p>

					<p class="f4"><span class="f3">[<a id="p43">43.</a>]</span> Kathañ ca mahā-rāja bhikkhu sīla-sampanno hoti?|| ||</p>

					<p class="f4">Idha bhikkhu pāṇ-ā-tipātaṃ pahāya pāṇ-ā-tipātā paṭivirato hoti,||<br />
					nihita-daṇḍo||<br />
					nihita-sattho||<br />
					lajjī dayā-panno,||<br />
					sabba-pāṇa-bhūta-hit-ā-nukampī viharati.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="f4">Adinn'ādānaṃ pahāya||<br />
					adinn'ādānā paṭivirato hoti||<br />
					dinn'ādāyī dinna-pāṭikaṅkhī,||<br />
					athenena suci-bhūtena attanā virahati.|| ||</p>

					<p class="f4">Idam pi'ssa hoti sīlasmi.|| ||</p>

					<p class="ctr c">&#9632;</p>

					<p class="f4">Abrahma-cariyaṃ pahāya||<br />
					brahma-cārī hoti||<br />
					ārā-cārī virato methunā gāma-dhammā.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p44">44.</a>]</span> Musā-vādaṃ pahāya||<br />
					musā-vādā paṭivirato hoti||<br />
					sacca-vādī||<br />
					sacca-sandho||<br />
					theto paccayiko avisaṃvādako lokassa.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4">Pisuṇa-vācaṃ pahāya||<br />
					pisuṇāya vācāya paṭivirato hoti.|| ||</p>

					<p class="f4">Ito sutvā na amutra akkhātā imesaṃ bhedāya,||<br />
					<a id="pg64"><span class="f2 g"><b>[64]</b></span></a> amutra vā sutvā na imesaṃ akkhātā amūsaṃ bhedāya.|| ||</p>

					<p class="f4">Iti bhinnānaṃ vā||<br />
					sandhātā sahitānaṃ vā anuppadātā||<br />
					samagg'ārāmo||<br />
					samagga-rato||<br />
					samagga-nandī||<br />
					samagga-karaṇiṃ||<br />
					vācaṃ bhāsitā.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4">Pharusā-vācaṃ pahāya||<br />
					pharusāya vācāya paṭivirato hoti||<br />
					yā sā vācā neḷā||<br />
					kaṇṇa-sukhā||<br />
					pemanīyā||<br />
					hadayaṃ-gamā||<br />
					porī||<br />
					bahu-jana-kantā||<br />
					bahujāna-manāpā,||<br />
					tathā-rūpaṃ vācaṃ bhāsitā hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4">Sampha-p-palāpaṃ pahāya||<br />
					sampha-p-palāpā paṭivirato hoti||<br />
					kāla-vādī||<br />
					bhūta-vādī||<br />
					attha-vādī||<br />
					dhamma-vādī||<br />
					vinaya-vādī,||<br />
					nidhāna-vatiṃ vācaṃ bhāsitā||<br />
					kālena sāpadesaṃ pariyanta-vatiṃ attha-sañhitaṃ.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p45">45.</a>]</span> Bīja-gāma-bhūta-gāma-samārambhā paṭivirato hoti.|| ||</p>

					<p class="f4">Eka-bhatatiko hoti ratt'ūparato,||<br />
					virato vikāla-bhojanā.|| ||</p>

					<p class="f4">Nacca-gīta-vādita-visūka-dassanā paṭivirato hoti.|| ||</p>

					<p class="f4">Mālā-gandha-vilepana-dhāraṇa-maṇḍana-vibhusana-ṭ-ṭhānā paṭivirato hoti.|| ||</p>

					<p class="f4">Uccā-sayana-mahā-sayanā paṭivirato hoti.|| ||</p>

					<p class="f4">Jātarūpa-rajata-paṭi-g-gahaṇā paṭivirato hoti.|| ||</p>

					<p class="f4">Āmaka-dhañña-paṭi-g-gahaṇā paṭivirato hoti.|| ||</p>

					<p class="f4">Āmaka-maṃsa-paṭigaggahaṇā paṭivirato hoti.|| ||</p>

					<p class="f4">Itthi-kumārika-paṭi-g-gahaṇā paṭivirato hoti.|| ||</p>

					<p class="f4">Dāsi-dāsa-paṭi-g-gahaṇā paṭivirato hoti.|| ||</p>

					<p class="f4">Aj-eḷaka-paṭi-g-gahaṇā paṭivirato hoti.|| ||</p>

					<p class="f4">Kukkuṭa-sūkara-paṭi-g-gahaṇā paṭivirato hoti.|| ||</p>

					<p class="f4">Hatthi-gavassa-vaḷavā-paṭi-g-gahaṇā paṭivirato hoti.|| ||</p>

					<p class="f4">Khetta-vatthu-paṭi-g-gahaṇā paṭivirato hoti.|| ||</p>

					<p class="f4">Dūteyya-paheṇa-gaman-ā-nuyogā paṭivirato hoti.|| ||</p>

					<p class="f4">Kaya-vikkayā paṭivirato hoti.|| ||</p>

					<p class="f4">Tulā-kūṭa-kaṃsa-kūṭa-māna-kūṭā paṭivirato hoti.|| ||</p>

					<p class="f4">Ukkoṭana-vañcana-nikati-sāci-yogā paṭivirato hoti.|| ||</p>

					<p class="f4">Chedana-vadha-bandhana-viparāmosa-ālopa-sahasākarā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4"><span class="f3">[<a id="p46">46.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaṃ bījagāma-bhūta-gāma-samārambhaṃ anuyuttā viharanti,||<br />
					seyyath'īdaṃ:|| ||</p>

					<p class="f4">Mūla-bījaṃ,||<br />
					khandha-bījaṃ,||<br />
					phalu-bījaṃ,||<br />
					agga-bījaṃ,||<br />
					bija-bījam eva pañcamaṃ.|| ||</p>

					<p class="f4">Iti eva-rūpā bījagāma-bhūta-gāma- <a id="pg65"><span class="f2 g"><b>[65]</b></span></a> samārambhā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p47">47.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaṃ sannidhi-kāra-paribhogaṃ anuyuttā viharanti,||<br />
					seyyath'īdaṃ:|| ||</p>

					<p class="f4">Anna-sannidhiṃ,||<br />
					pāna-sannidhiṃ,||<br />
					vattha-sannidhiṃ,||<br />
					yāna-sannidhiṃ,||<br />
					sayana-sannidhiṃ,||<br />
					gandha-sannidhiṃ,||<br />
					āmisa-sannidhiṃ.|| ||</p>

					<p class="f4">Iti vā iti eva-rūpā sannidhi-kāra-paribhogā paṭivirato hoti.|| ||</p>

					<p class="f4">Idam pi'ssa hoti sīlassamiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p48">48.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaṃ visuka-dassanaṃ anuyuttā viharanti,||<br />
					seyyath'īdaṃ:|| ||</p>

					<p class="f4">Naccaṃ,||<br />
					gītaṃ,||<br />
					vāditaṃ,||<br />
					pekkhaṃ,||<br />
					akkhātaṃ,||<br />
					pāṇissaraṃ,||<br />
					vetālaṃ,||<br />
					kumbha-thūnaṃ,||<br />
					Sobha-nagarakaṃ,||<br />
					caṇḍālaṃ,||<br />
					vaṃsaṃ,||<br />
					dhopanaṃ,||<br />
					hatthi-yuddhaṃ,||<br />
					assa-yuddhaṃ,||<br />
					mahisa-yuddhaṃ,||<br />
					usabha-yuddhaṃ,||<br />
					aja-yuddhaṃ,||<br />
					meṇḍaka-yuddhaṃ,||<br />
					kukkuṭa-yuddhaṃ,||<br />
					vaṭṭaka-yuddhaṃ,||<br />
					daṇḍa-yuddhaṃ,||<br />
					muṭṭhi-yuddhaṃ,||<br />
					nibbuddhaṃ||<br />
					uyyodhikaṃ||<br />
					balaggaṃ||<br />
					senā-byūhaṃ||<br />
					aṇīka-dassanaṃ.|| ||</p>

					<p class="f4">Iti vā iti eva-rūpā visūka-dassanā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p49">49.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaṃ jūta-p-pamāda-ṭ-ṭhān'ānuyogaṃ anuyuttā viharanti,||<br />
					seyyath'īdaṃ:|| ||</p>

					<p class="f4">Aṭṭha-padaṃ,||<br />
					dasa-padaṃ,||<br />
					ākāsaṃ,||<br />
					parihāra-pathaṃ,||<br />
					sannikaṃ,||<br />
					khalikaṃ,||<br />
					ghaṭikaṃ,||<br />
					salāka-hatthaṃ,||<br />
					akkhaṃ,||<br />
					paṅgacīraṃ,||<br />
					vaṅkakaṃ,||<br />
					mokkha-cikaṃ,||<br />
					ciṅgulikaṃ,||<br />
					pattāḷhakaṃ,||<br />
					rathakaṃ,||<br />
					dhanukaṃ,||<br />
					akkharikaṃ,||<br />
					manesikaṃ,||<br />
					yathā-vajjaṃ.|| ||</p>

					<p class="f4">Iti vā iti eva-rūpā jūta-ppamāda-ṭ-ṭhān'ānuyogā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p50">50.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpaṃ uccā-sayana-mahā-sayanaṃ anuyuttā viharanti,||<br />
					seyyath'īdaṃ:|| ||</p>

					<p class="f4">Āsandiṃ,||<br />
					pallaṅkaṃ,||<br />
					gonakaṃ,||<br />
					cittakaṃ,||<br />
					paṭikaṃ,||<br />
					paṭalikaṃ,||<br />
					tūlikaṃ,||<br />
					vikatikaṃ,||<br />
					udda-lomiṃ,||<br />
					ekanta-lomiṃ,||<br />
					kaṭṭhissaṃ,||<br />
					koseyyaṃ,||<br />
					kuttakaṃ,||<br />
					hatth'attharaṃ,||<br />
					ass'attharaṃ,||<br />
					rath'attharaṃ,||<br />
					ajina-p-paveṇiṃ,||<br />
					kādali-miga-pavara-pacc'attharaṇaṃ,||<br />
					sa-uttara-c-chadaṃ,||<br />
					ubhato-lohita-kūpadhānaṃ.|| ||</p>

					<p class="f4">Iti vā iti <a id="pg66"><span class="f2 g"><b>[66]</b></span></a> eva-rūpā uccā-sayana-mahā-sayanā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p51">51.</a>]</span> Yathā vā pan'eke bhonto samaṇa-brāhmaṇā saddhā-deyyāti bhojanāni bhuñjitvā te eva-rūpaṃ maṇḍana-vibhusana-ṭ-ṭhān'ānuyogaṃ anuyuttā viharanti,||<br />
					seyyath'īdaṃ:|| ||</p>

					<p class="f4">Ucchādanaṃ,||<br />
					parimaddanaṃ,||<br />
					nahāpanaṃ,||<br />
					sambāhanaṃ,||<br />
					ādāsaṃ,||<br />
					añjanaṃ,||<br />
					mālā-vilepanaṃ,||<br />
					mukkha-cuṇṇakaṃ,||<br />
					mukhale-panaṃ,||<br />
					hattha-bandhaṃ,||<br />
					sikhā-bandhaṃ,||<br />
					daṇḍakaṃ,||<br />
					nāḷikaṃ,||<br />
					khaggaṃ,||<br />
					chattaṃ,||<br />
					citrūpāhanaṃ,||<br />
					uṇahīsaṃ,||<br />
					maṇiṃ,||<br />
					vāla-vījaniṃ,||<br />
					odātāni,||<br />
					vatthāni,||<br />
					dīgha-dasāni.|| ||</p>

					<p class="f4">Iti vā iti eva-rūpā maṇḍana-vibhusana-ṭ-ṭhān'ānuyogā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p52">52.</a>]</span> Yathā vā pan'eke bhonto samaṇa-brāhmaṇā saddhā-deyyāti bhojanāni bhuñjitvā te eva-rūpaṃ tiracchāna-kathaṃ anuyuttā viharanti,||<br />
					seyyath'īdaṃ:|| ||</p>

					<p class="f4">Rāja-kathaṃ,||<br />
					cora-kathaṃ,||<br />
					mahāmatta-kathaṃ,||<br />
					senā-kathaṃ,||<br />
					bhaya-kathaṃ,||<br />
					yuddha-kathaṃ,||<br />
					anna-kathaṃ,||<br />
					pāna-kathaṃ,||<br />
					vattha-kathaṃ,||<br />
					sayana-kathaṃ,||<br />
					mālā-kathaṃ,||<br />
					gandha-kathaṃ,||<br />
					ñāti-kathaṃ,||<br />
					yāna-kathaṃ,||<br />
					gāma-kathaṃ,||<br />
					nigama-kathaṃ,||<br />
					nagara-kathaṃ,||<br />
					jana-pada-kathaṃ,||<br />
					itthi-kathaṃ,||<br />
					purisa-kathaṃ,||<br />
					kumāra-kathaṃ,||<br />
					kumāri-kathaṃ,||<br />
					sūra-kathaṃ,||<br />
					visikhā-kathaṃ,||<br />
					kumbha-ṭ-ṭhāna-kathaṃ,||<br />
					pubba-peta-kathaṃ,||<br />
					nānatta-kathaṃ,||<br />
					lok'akkhāyikaṃ,||<br />
					samudda-khāyikaṃ,||<br />
					iti-bhav-ā-bhava-kathaṃ.|| ||</p>

					<p class="f4">Iti vā iti eva-rūpāya tiracchāna-kathāya paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p53">53.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpā viggāhika-kathaṃ anuyuttā viharanti,||<br />
					seyyath'īdaṃ:|| ||</p>

					<p class="f4">"Na tvaṃ imaṃ Dhamma-Vinayaṃ ājānāsi.|| ||</p>

					<p class="f4">Ahaṃ imaṃ Dhamma-Vinayaṃ ājānāmi.|| ||</p>

					<p class="f4">Kiṃ tvaṃ imaṃ Dhamma-Vinayaṃ ājānissasi?|| ||</p>

					<p class="f4">Micchā-paṭipanno tvam asi.|| ||</p>

					<p class="f4">Aham asmi sammā-paṭipanno||<br />
					— Sahitaṃ me, asahitaṃ te —||<br />
					pure vacanīyaṃ pacchā avaca.|| ||</p>

					<p class="f4">Pacchā vacanīyaṃ pure avaca.|| ||</p>

					<p class="f4">Aviciṇṇan te viparāvattaṃ —||<br />
					āropito te vādo.|| ||</p>

					<p class="f4">Niggahīto tvam asi —||<br />
					cara vāda-p-pamokkhāya.|| ||</p>

					<p class="f4">Nibbeṭhehi vā sace pahosī" ti.|| ||</p>

					<p class="f4">Iti vā iti eva-rūpāya viggahika-kathāya paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p54">54.</a>]</span> Yathā vā pan'eke bhonto samaṇa-brāhmaṇā saddhā-deyyāti bhojanāni bhuñjitvā te eva-rūpaṃ dūteyya- <a id="pg67"><span class="f2 g"><b>[67]</b></span></a> pahiṇa-gamanānuyogaṃ anuyuttā viharanti,||<br />
					seyyath'īdaṃ:|| ||</p>

					<p class="f4">Raññaṃ,||<br />
					rāja-mahāmattāṇaṃ,||<br />
					khattiyānaṃ,||<br />
					brāhmaṇānaṃ,||<br />
					gahapatikānaṃ,||<br />
					kumārānaṃ:|| ||</p>

					<p class="f4">'Idha gaccha.|| ||</p>

					<p class="f4">Amutrā-gaccha.|| ||</p>

					<p class="f4">Idaṃ hara.|| ||</p>

					<p class="f4">Amutra idaṃ āharā' ti.|| ||</p>

					<p class="f4">Iti vā iti eva-rūpā dūteyya-pahiṇa-gaman-ā-nuyogā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p55">55.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te kuhakā ca honti||<br />
					lapakā ca||<br />
					nemittikā ca||<br />
					nippesikā ca||<br />
					lābhena ca lābhaṃ nijigiṃsitāro.|| ||</p>

					<p class="f4">Iti eva-rūpā kuhana-lapanā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4"><span class="f3">[<a id="p56">56.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya||<br />
					micchā ājīvena||<br />
					jīvikaṃ kappenti,||<br />
					seyyath'īdaṃ:|| ||</p>

					<p class="f4">Aṅgaṃ,||<br />
					nimittaṃ,||<br />
					uppātaṃ,||<br />
					supiṇaṃ,||<br />
					lakkhaṇaṃ,||<br />
					mūsika-c-chinnaṃ,||<br />
					aggi-homaṃ,||<br />
					dabbi-homaṃ,||<br />
					thusa-homaṃ,||<br />
					kaṇa-homaṃ,||<br />
					taṇḍula-homaṃ,||<br />
					sappi-homaṃ,||<br />
					tela-homaṃ,||<br />
					mukha-homaṃ,||<br />
					lohita-homaṃ,||<br />
					aṅga-vijjā,||<br />
					vatthu-vijjā,||<br />
					khatta-vijjā,||<br />
					siva-vijjā,||<br />
					bhūta-vijjā,||<br />
					bhuri-vijjā,||<br />
					ahi-vijjā,||<br />
					visa-vijjā,||<br />
					vicchika-vijjā,||<br />
					mūsika-vijjā,||<br />
					sakuṇa-vijjā,||<br />
					vāyasa-vijjā,||<br />
					pakkajjhānaṃ,||<br />
					sara-parittānaṃ,||<br />
					miga-cakkaṃ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p57">57.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya micchā ājīvena jīvikaṃ kappenti,||<br />
					seyyath'īdaṃ:|| ||</p>

					<p class="f4">Maṇi-lakkhaṇaṃ,||<br />
					daṇḍa-lakkhaṇaṃ,||<br />
					vattha-lakkhaṇaṃ,||<br />
					asi-lakkhaṇaṃ,||<br />
					usu-lakkhaṇaṃ,||<br />
					dhanu-lakkhaṇaṃ,||<br />
					āvudha-lakkhaṇaṃ,||<br />
					itthi-lakkhaṇaṃ,||<br />
					purisa-lakkhaṇaṃ,||<br />
					kumāra-lakkhaṇaṃ,||<br />
					kumāri-lakkhaṇaṃ,||<br />
					dāsa-lakkhaṇaṃ,||<br />
					dāsi-lakkhaṇaṃ,||<br />
					hatthi-lakkhaṇaṃ,||<br />
					assa-lakkhaṇaṃ,||<br />
					mahisa-lakkhaṇaṃ,||<br />
					usabha-lakkhaṇaṃ,||<br />
					go-lakkhaṇaṃ,||<br />
					aja-lakkhaṇaṃ,||<br />
					meṇḍa-lakkhaṇaṃ,||<br />
					kukkuṭa-lakkhaṇaṃ,||<br />
					vaṭṭaka-lakkhaṇaṃ,||<br />
					godhā-lakkhaṇaṃ,||<br />
					kaṇṇikā-lakkhaṇaṃ,||<br />
					kacchapa-lakkhaṇaṃ,||<br />
					miga-lakkhaṇaṃ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p58">58.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna- <a id="pg68"><span class="f2 g"><b>[68]</b></span></a> vijjāya||<br />
					micchā ājīvena||<br />
					jīvikaṃ kappenti,||<br />
					seyyath'īdaṃ:|| ||</p>

					<p class="f4">Raññaṃ niyyānaṃ bhavissati.|| ||</p>

					<p class="f4">Raññaṃ aniyyānaṃ bhavissati.|| ||</p>

					<p class="f4">Abbhantarānaṃ raññaṃ upayānaṃ bhavissati.|| ||</p>

					<p class="f4">Bāhirānaṃ raññaṃ apayānaṃ bhavissati.|| ||</p>

					<p class="f4">Bāhirānaṃ raññaṃ upayānaṃ bhavissati.|| ||</p>

					<p class="f4">Abbhantarānaṃ raññaṃ apayānaṃ bhavissati.|| ||</p>

					<p class="f4">Abbhantarānaṃ raññaṃ jayo bhavissati.|| ||</p>

					<p class="f4">Bāhirānaṃ raññaṃ parājayo bhavissati.|| ||</p>

					<p class="f4">Bāhirānaṃ raññaṃ jayo bhavissati.|| ||</p>

					<p class="f4">Abbhantarānaṃ raññaṃ parājayo bhavissati.|| ||</p>

					<p class="f4">Iti imassa jayo bhavissati.|| ||</p>

					<p class="f4">Imassa parājayo bhavissati.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p59">59.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya||<br />
					micchā ājīvena||<br />
					jīvikaṃ kappenti||<br />
					seyyath'īdaṃ:|| ||</p>

					<p class="f4">Canda-g-gāho bhavissati.|| ||</p>

					<p class="f4">Suriya-g-gāho bhavissati.|| ||</p>

					<p class="f4">Nakkhatta-g-gāho bhavissati.|| ||</p>

					<p class="f4">Candima-suriyānaṃ patha-gamanaṃ bhavissati.|| ||</p>

					<p class="f4">Candima-suriyānaṃ uppatha-gamanaṃ bhavissati.|| ||</p>

					<p class="f4">Nakkhattāṇaṃ patha-gamanaṃ bhavissati.|| ||</p>

					<p class="f4">Nakkhattāṇaṃ uppatha-gamanaṃ bhavissati.|| ||</p>

					<p class="f4">Ukkā-pāto bhavissati.|| ||</p>

					<p class="f4">Disā-ḍāho bhavissati.|| ||</p>

					<p class="f4">Bhūmi-cālo bhavissati.|| ||</p>

					<p class="f4">Deva-dundubhi bhavissati.|| ||</p>

					<p class="f4">Candima-suriya-nakkhattāṇaṃ||<br />
					uggamanaṃ||<br />
					ogamanaṃ||<br />
					saṅkilesaṃ||<br />
					vodānaṃ bhavissati.|| ||</p>

					<p class="f4">Evaṃ-vipāko canda-g-gāho bhavissati.|| ||</p>

					<p class="f4">Evaṃ-vipāko suriya-g-gāho bhavissati.|| ||</p>

					<p class="f4">Evaṃ-vipāko nakkhatta-g-gāho bhavissati.|| ||</p>

					<p class="f4">Evaṃ-vipākaṃ candima-suriyānaṃ patha-gamanaṃ bhavissati.|| ||</p>

					<p class="f4">Evaṃ-vipākaṃ candima-suriyānaṃ uppatha-gamanaṃ bhavissati.|| ||</p>

					<p class="f4">Evaṃ vipākaṃ nakkhattāṇaṃ patha-gamanaṃ bhavissati.|| ||</p>

					<p class="f4">Evaṃ-vipākaṃ nakkhattāṇaṃ uppatha-gamanaṃ bhavissati.|| ||</p>

					<p class="f4">Evaṃ-vipāko ukkā-pāto bhavissati.|| ||</p>

					<p class="f4">Evaṃ-vipāko disā-ḍāho bhavissati.|| ||</p>

					<p class="f4">Evaṃ-vipāko bhūmi-cālo bhavissati.|| ||</p>

					<p class="f4">Evaṃ-vipāko deva-dundūbhi bhavissati.|| ||</p>

					<p class="f4">Evaṃ-vipākaṃ candima-suriya-nakkhattāṇaṃ uggamanaṃ ogamanaṃ saṅkilesaṃ vodānaṃ bhavissati.'|| ||</p>

					<p class="f4">Iti vā eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p60">60.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna- <a id="pg69"><span class="f2 g"><b>[69]</b></span></a> vijjāya||<br />
					micchā ājīvena||<br />
					jīvikaṃ kappenti —||<br />
					seyyath'īdaṃ:|| ||</p>

					<p class="f4">Su-b-buṭṭhikā bhavissati.|| ||</p>

					<p class="f4">Du-b-buṭṭhikā bhavissati,||<br />
					subhikkhaṃ bhavissati.|| ||</p>

					<p class="f4">Du-b-bhikkhaṃ bhavissati.|| ||</p>

					<p class="f4">Khemaṃ bhavissati.|| ||</p>

					<p class="f4">Bhayaṃ bhavissati.|| ||</p>

					<p class="f4">Rogo bhavissati.|| ||</p>

					<p class="f4">Ārogyaṃ bhavissati.|| ||</p>

					<p class="f4">Muddā,||<br />
					gaṇanā,||<br />
					saṅkhānaṃ,||<br />
					kāveyyaṃ,||<br />
					lokāyataṃ.</p>

					<p class="f4">Iti vā iti eva-rūpāya tiracchāna-vijjāya micchā ājīvena paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p61">61.</a>]</span> Yathā pana pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya||<br />
					micchā ājīvena||<br />
					jīvikaṃ kappenti —||<br />
					seyyath'īdaṃ:|| ||</p>

					<p class="f4">Āvāhanaṃ,||<br />
					vivāhanaṃ,||<br />
					saṃvadanaṃ,||<br />
					vivadanaṃ,||<br />
					saṅkiraṇaṃ,||<br />
					vikiraṇaṃ,||<br />
					subhaga-karaṇaṃ,||<br />
					dubbhaga-karaṇaṃ,||<br />
					viruddha-gabbha-karaṇaṃ,||<br />
					jivhā-nittha-d-danaṃ,||<br />
					hanu-saṃ hananaṃ,||<br />
					hatth-ā-bhijappanaṃ,||<br />
					kaṇṇa-jappanaṃ,||<br />
					ādāsa-pañhaṃ,||<br />
					kumāri-pañhaṃ,||<br />
					deva-pañhaṃ,||<br />
					ādicc'upaṭṭhānaṃ,||<br />
					mahat'upaṭṭhānaṃ,||<br />
					abbhujjalanaṃ,||<br />
					sir'avhāyanaṃ.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p62">62.</a>]</span> Yathā vā pan'eke bhonto samaṇa-brāhmaṇā saddhā-deyyāni bhojanāni bhuñjitvā te eva-rūpāya tiracchāna-vijjāya||<br />
					micchā ājīvena||<br />
					jīvikaṃ kappenti —||<br />
					seyyath'īdaṃ:|| ||</p>

					<p class="f4">Santi-kammaṃ,||<br />
					paṇidhi-kammaṃ,||<br />
					bhūta-kammaṃ,||<br />
					bhuri-kammaṃ,||<br />
					vassa-kammaṃ,||<br />
					vossa-kammaṃ,||<br />
					vatthu-kammaṃ,||<br />
					vatthu-parikiraṇaṃ,||<br />
					ācamanaṃ,||<br />
					nahāpanaṃ,||<br />
					juhanaṃ,||<br />
					vamanaṃ,||<br />
					virecanaṃ,||<br />
					uddha-virecanaṃ,||<br />
					adho-virecanaṃ,||<br />
					sīsa-virecanaṃ,||<br />
					kaṇṇa-telaṃ,||<br />
					netta-tappanaṃ,||<br />
					natthu-kammaṃ,||<br />
					añjanaṃ,||<br />
					paccañjanaṃ,||<br />
					sālākiyaṃ,||<br />
					salla-kattiyaṃ,||<br />
					dāraka-tikicchā mūla-bhesajjānaṃ,||<br />
					anuppadānaṃ,||<br />
					osadhīnaṃ,||<br />
					paṭimokkho.|| ||</p>

					<p class="f4">Iti vā iti eva-rūpāya tiracchāna-vijjāya micchājīvā paṭivirato hoti.|| ||</p>

					<p class="f4">Idam pi'ssa hoti sīlasmiṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p63">63.</a>]</span> Sa kho so mahā-rāja bhikkhu evaṃ sīla-sampanno||<br />
					na kuto ci bhayaṃ samanupassati||<br />
					yad idaṃ sīla-saṃvaratto.|| ||</p>

					<p class="f4">Seyyathā pi mahā-rāja khattiyo muddhā-vasitto nihata-paccāmitto||<br />
					<a id="pg70"><span class="f2 g"><b>[70]</b></span></a> na kuto ci bhayaṃ samanupassati||<br />
					yad idaṃ pacca-t-thikato.|| ||</p>

					<p class="f4">Evam eva kho mahā-rāja bhikkhu||<br />
					evaṃ sīla-sampanno||<br />
					na kuto ci bhayaṃ samanupassati||<br />
					yad idaṃ sīla-saṃvaratto.|| ||</p>

					<p class="f4">So iminā ariyena sīla-k-khandhena samannāgato ajjhattaṃ anavajja-sukhaṃ paṭisaṃvedeti.|| ||</p>

					<p class="f4">Evaṃ kho mahā-rāja bhikkhu sīla-sampanno hoti.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4"><span class="f3">[<a id="p64">64.</a>]</span> Kathañ ca mahā-rāja bhikkhu indriyesu gutta-dvāro hoti?|| ||</p>

					<p class="f4">Idha mahā-rāja bhikkhu cakkhunā rūpaṃ disvā||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaṃ cakkhu'ndriyaṃ asaṃvutaṃ viharantaṃ||<br />
					abhijjhā-domanassā||<br />
					pāpakā||<br />
					akusalā dhammā anvāssaveyyuṃ||<br />
					tassa saṃvarāya paṭipajjati,||<br />
					rakkhati cakkhu'ndriyaṃ||<br />
					cakkhu'ndriye saṃvaratṃ āpajjati.|| ||</p>

					<p class="f4">Sotena saddaṃ sutvā||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaṃ sot'indriyaṃ asaṃvutaṃ viharantaṃ abhijjhā-domanassā||<br />
					pāpakā||<br />
					akusalā dhammā anvāssaveyyuṃ||<br />
					tassa saṃvarāya paṭipajjati,||<br />
					rakkhati cakkhu'ndriyaṃ||<br />
					cakkhu'ndriye saṃvaratṃ āpajjati.|| ||</p>

					<p class="ctr c">&#9632;</p>

					<p class="f4">Ghāṇena gandhaṃ ghāyitvā||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaṃ ghān'indriyaṃ asaṃvutaṃ viharantaṃ abhijjhā-domanassā||<br />
					pāpakā||<br />
					akusalā dhammā anvāssaveyyuṃ||<br />
					tassa saṃvarāya paṭipajjati,||<br />
					rakkhati ghān'indriyaṃ||<br />
					ghān'indriye saṃvaratṃ āpajjati.|| ||</p>

					<p class="ctr c">&#9632;</p>

					<p class="f4">Jivhāya rasaṃ sāyitvā||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaṃ jivh'indriyaṃ asaṃvutaṃ viharantaṃ abhijjhā-domanassā||<br />
					pāpakā||<br />
					akusalā dhammā anvāssaveyyuṃ||<br />
					tassa saṃvarāya paṭipajjati,||<br />
					rakkhati jivh'indriyaṃ||<br />
					jivh'indriya saṃvaratṃ āpajjati.|| ||</p>

					<p class="ctr c">&#9632;</p>

					<p class="f4">Kāyena phoṭṭhabbaṃ phusitvā||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaṃ kāy'indriyaṃ asaṃvutaṃ viharantaṃ abhijjhā-domanassā||<br />
					pāpakā||<br />
					akusalā dhammā anvāssaveyyuṃ||<br />
					tassa saṃvarāya paṭipajjati,||<br />
					rakkhati kāy'indriyaṃ||<br />
					kāy'indriye saṃvaratṃ āpajjati.|| ||</p>

					<p class="ctr c">&#9632;</p>

					<p class="f4">Manasā dhammaṃ viññāya||<br />
					na nimitta-g-gāhī hoti||<br />
					n-ā-nu-vyañjana-g-gāhī.|| ||</p>

					<p class="f4">Yatvādhi-karaṇam enaṃ man'indriyaṃ asaṃvutaṃ viharantaṃ abhijjhā-domanassā||<br />
					pāpakā||<br />
					akusalā dhammā anvāssaveyyuṃ||<br />
					tassa saṃvarāya paṭipajjati,||<br />
					rakkhati man'indriyaṃ||<br />
					man'indriye saṃvaratṃ āpajjati.|| ||</p>

					<p class="f4">So iminā ariyena indriya-saṃvarena samannāgato ajjhattaṃ avyāseka-sukhaṃ paṭisaṃvedeti.|| ||</p>

					<p class="f4">Evaṃ kho mahā-rāja bhikkhu indriyesu gutta-dvāro hoti.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4"><span class="f3">[<a id="p65">65.</a>]</span> Kathañ ca mahā-rāja bhikkhu sati-sampajaññena samannāgato hoti?|| ||</p>

					<p class="f4">Idha mahā-rāja bhikkhu abhikkante paṭikkante sampajāna-kārī hoti.|| ||</p>

					<p class="f4">Alokite vilokite sampajāna-kārī hoti.|| ||</p>

					<p class="f4">Samiñjite pasārite sampajāna-kārī hoti.|| ||</p>

					<p class="f4">Saṅghāṭi-patta-cīvara-dhāraṇe sampajāna-kārī hoti.|| ||</p>

					<p class="f4">Asite pīte khāyite sāyite sampajāna-kārī hoti.|| ||</p>

					<p class="f4">Uccāra-passāva-kamme sampajāna-kārī hoti.|| ||</p>

					<p class="f4">Gate ṭhite nisinne sutte jāgarite bhāsite tuṇhī-bhāve sampajāna-kārī hoti.|| ||</p>

					<p class="f4">Evaṃ kho <a id="pg71"><span class="f2 g"><b>[71]</b></span></a> mahā-rāja bhikkhu sati-sampajaññena samannāgato hoti.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4"><span class="f3">[<a id="p66">66.</a>]</span> Kathañ ca mahā-rāja bhikkhu santuṭṭho hoti?|| ||</p>

					<p class="f4">Idha mahā-rāja bhikkhu santuṭṭho hoti||<br />
					kāya-parihāriyena cīvarena||<br />
					kucchi-parihāriyena piṇḍa-pātena,||<br />
					so yena yen'eva pakkamati samādāy'eva pakkamati.|| ||</p>

					<p class="f4">Seyyathā pi mahā-rāja pakkhī sakuṇo||<br />
					yena yen'eva ḍeti sa-patta-bhāro va ḍeti,||<br />
					evam eva kho mahā-rāja bhikkhu santuṭṭho hoti||<br />
					kāya-parihāriyena cīvarena kucchi-parihāriyena piṇḍ-apātena,||<br />
					so yena yen'eva pakkamati samādāyeva pakkamati.|| ||</p>

					<p class="f4">Evaṃ kho mahā-rāja bhikkhu santuṭṭho hoti.|| ||</p>

					<p class="ctr c">&#9632;</p>

					<p class="f4"><span class="f3">[<a id="p67">67.</a>]</span> So iminā ca ariyena sīla-k-khandhena samannāgato,||<br />
					iminā ca ariyena indriya-saṃvarena samannāgato,||<br />
					iminā ca ariyena sati-sampajaññena samannāgato,||<br />
					imāya ca ariyāya santuṭṭhiyā samannāgato,||<br />
					vivittaṃ sen'āsanaṃ bhajati,||<br />
					araññaṃ rukkha-mūlaṃ pabbataṃ kandaraṃ giri-guhaṃ susānaṃ vana-patthaṃ abbhokāsaṃ palāla-puñjaṃ.|| ||</p>

					<p class="f4">So pacchā-bhattaṃ piṇḍa-pāta-paṭikkanto nisīdati pallaṅkaṃ ābhujitvā ujuṃ kāyaṃ paṇīdhāya parimukhaṃ satiṃ upaṭṭha-petvā.|| ||</p>

					<p class="f4"><span class="f3">[<a id="p68">68.</a>]</span> So abhijjhaṃ loke pahāya||<br />
					vigat-ā-bhijjhena cetasā viharati,||<br />
					abhijjhāya cittaṃ parisodheti.|| ||</p>

					<p class="f4">Vyāpāda-padosaṃ pahāya avyāpanna-citto viharati,||<br />
					sabba-pāṇa-bhūta-hitānukampi,||<br />
					vyāpāda-padosā cittaṃ parisodheti.|| ||</p>

					<p class="f4">Thina-middhaṃ pahāya vigata-thina-middho viharati,||<br />
					āloka-saññī sato sampajāno,||<br />
					thina-middhā cittaṃ parisodheti.|| ||</p>

					<p class="f4">Uddhacca-kukkuccaṃ pahāya||<br />
					anuddhato viharati,||<br />
					ajjhattaṃ vūpasanna-citto,||<br />
					uddhacca-kukkuccā cittaṃ parisodheti.|| ||</p>

					<p class="f4">Vici-kicchaṃ pahāya||<br />
					tiṇṇa-vici-kiccho viharati,||<br />
					akathaṃ-kathī kusalesu dhammesu,||<br />
					vicikicchāya cittaṃ parisodheti.|| ||</p>

					<p class="f4"><span class="f3">[<a id="p69">69.</a>]</span> Seyyathā pi mahā-rāja puriso iṇaṃ ādāya kammante payojeyya,||<br />
					tassa te kammantā samijjheyyuṃ,||<br />
					so yāni ca porāṇāni iṇa-mūlāni||<br />
					tāni ca vyantī-kareyya,||<br />
					siyā c'assa uttariṃ avasiṭṭhaṃ dārabharaṇāya.|| ||</p>

					<p class="f4">Tassa evam assa:|| ||</p>

					<p class="f4">"Ahaṃ kho pubbe iṇaṃ ādāya kammante payojesiṃ.|| ||</p>

					<p class="f4"><a id="pg72"><span class="f2 g"><b>[72]</b></span></a> Tassa me te kammantā samijjhiṃsu.|| ||</p>

					<p class="f4">So'haṃ yāni ca poraṇāni iṇa-mūlāni||<br />
					tāni ca vyanti akāsiṃ,||<br />
					atthi ca me uttariṃ avasiṭṭhaṃ dārabharaṇāyā" ti.|| ||</p>

					<p class="f4">So tato-nidānaṃ labhetha pāmujjaṃ,||<br />
					adhigacche somanassaṃ.|| ||</p>

					<p class="f4"><span class="f3">[<a id="p70">70.</a>]</span> Seyyathā pi āvuso puriso ābādhiko assa dukkhito bāḷha-gilāno,||<br />
					bhattaṃ c'assa na c-chādeyya,||<br />
					na c'assa kāye balamattā.|| ||</p>

					<p class="f4">So aparena samayena tamhā ābādhā mucceyya,||<br />
					bhattañ c'assa chādeyya,||<br />
					siyā c'assa kāye balamattā.|| ||</p>

					<p class="f4">Tassa evam assa:|| ||</p>

					<p class="f4">"Ahaṃ kho pubbe ābādhiko ahosiṃ dukkhito bāḷha-gilāno,||<br />
					bhattaṃ ca me na c-chādesi,||<br />
					na ca me āsi kāye balamattā.|| ||</p>

					<p class="f4">So'mhi etarahi tamhā ābādhā mutto bhattañ ca me chādeti.|| ||</p>

					<p class="f4">Atthi ca kāye balamattā" ti.|| ||</p>

					<p class="f4">So tato-nidānaṃ labhetha pāmujjaṃ,||<br />
					adhigacche somanassaṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p71">71.</a>]</span> Seyyathā pi mahā-rāja puriso bandhanāgāre baddho assa.|| ||</p>

					<p class="f4">So aparena samayena tamhā bandhanā mucceyya sotthinā avyayena,||<br />
					na c'assa kiñ ci bhogānaṃ vayo.|| ||</p>

					<p class="f4">Tassa evam assa:|| ||</p>

					<p class="f4">"Ahaṃ kho pubbe bandhanāgāre baddho ahosiṃ,||<br />
					so'mhi etarahi tamhā bandhanā mutto sotthinā avyayena,||<br />
					n'atthi ca me kiñ ci bhogānaṃ vayo" ti.|| ||</p>

					<p class="f4">So tato-nidānaṃ labhetha pāmujjaṃ,||<br />
					adhigacche somanassaṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p72">72.</a>]</span> Seyyathā pi mahā-rāja puriso dāso assa anatta-dhīno parādhīno||<br />
					na yena kāmaṇ gamo.|| ||</p>

					<p class="f4">So aparena samayena tamhā dāsavyā mucceyya attādhīno aparādhīno bhujisso||<br />
					yena kāmaṇ gamo.|| ||</p>

					<p class="f4">Tassa evam assa:|| ||</p>

					<p class="f4">'Ahaṃ kho pubbe dāso ahosiṃ anattā-dhīno parādhīno||<br />
					na yena kāmaṇ gamo,||<br />
					so'mhi etarahi tamhā dāsavyā mutto attādhīno aparādhīno bhujisso||<br />
					yena kāmaṇ gamo' ti.|| ||</p>

					<p class="f4">So <a id="pg73"><span class="f2 g"><b>[73]</b></span></a> tato-nidānaṃ labhetha pāmojjaṃ,||<br />
					adhigacche somanassaṃ.|| ||</p>

					<p class="ctr c">&#9632;</p>

					<p class="f4"><span class="f3">[<a id="p73">73.</a>]</span> Seyyathā pi mahā-rāja puriso sadhano sabhogo kantāraddhāna-maggaṃ paṭipajjeyya dubbhikkhaṃ sappaṭi-bhayaṃ.|| ||</p>

					<p class="f4">So aparena samayena taṃ kantāraṃ nitthareyya,||<br />
					sotthinā gāmantaṃ anupāpuṇeyya khemaṃ appaṭibhayaṃ.|| ||</p>

					<p class="f4">Tassa evam assa:|| ||</p>

					<p class="f4">'Ahaṃ kho pubbe sadhano sabhogo kantā-raddhāna-Maggaṃ paṭipajjiṃ dubbhikkhaṃ sappaṭi-bhayaṃ.|| ||</p>

					<p class="f4">So'mhi etarahi taṃ kantāraṃ nitthiṇṇo,||<br />
					sotthinā gāmantaṃ anuppatto khemaṃ appaṭibhayan' ti.|| ||</p>

					<p class="f4">So tato-nidānaṃ labhetha pāmojjaṃ adhigacche somanassaṃ.|| ||</p>

					<p class="f4"><span class="f3">[<a id="p74">74.</a>]</span> Evam eva kho mahā-rāja bhikkhu,||<br />
					yathā iṇaṃ,||<br />
					yathā rogaṃ,||<br />
					yathā bandhanāgāraṃ,||<br />
					yathā dāsavyaṃ,||<br />
					yathā kantāraddhāna-maggaṃ,||<br />
					ime pañca nīvaraṇe appahīṇe attani samanupassati.|| ||</p>

					<p class="f4">Seyyathā pi mahā-rāja ānaṇyaṃ,||<br />
					yathā ārogyaṃ,||<br />
					yathā bandhanā mokkhaṃ,||<br />
					yathā bhujissaṃ||<br />
					yathā khemanta-bhūmiṃ||<br />
					evam eva kho mahā-rāja bhikkhu||<br />
					ime pañca nīvaraṇe pahīṇe attani samanupassati.|| ||</p>

					<p class="f4"><span class="f3">[<a id="p75">75.</a>]</span> Tass'ime pañca nīvaraṇe pahīṇe attani samanupassato pāmojjaṃ jāyati,||<br />
					pamuditassa pīti jāyati,||<br />
					pīti-manassa kāyo passambhati,||<br />
					passaddha-kāyo sukhaṃ vedeti,||<br />
					sukhino cittaṃ samādhiyati.|| ||</p>

					<p>&nbsp;</p>

					<p class="f4 ctr c">&sect;</p>

					<p>&nbsp;</p>

					<p class="f4">So vivicc'eva kāmehi||<br />
					vivicca akusalehi dhammehi||<br />
					sa-vitakkaṃ sa-vicāraṃ||<br />
					viveka-jaṃ pīti-sukhaṃ||<br />
					paṭhama-j-jhānaṃ upasampajja viharati.|| ||</p>

					<p class="f4">So imam eva kāyaṃ viveka-jena pīti-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa viveka-jena pīti-sukhena apphutaṃ hoti.|| ||</p>

					<p class="f4"><a id="pg74"><span class="f2 g"><b>[74]</b></span></a> <span class="f3">[<a id="p76">76.</a>]</span> Seyyathā pi mahā-rāja dakkho nahāpako vā||<br />
					nahāpakantevāsī vā||<br />
					kaṃsa-thāle nahānīya-cuṇṇāni ākiritvā udakena paripphosakaṃ paripphosakaṃ sanneyya,||<br />
					sā'ssa nahānīya-piṇḍi||<br />
					sinehānugatā||<br />
					sineha-paretā||<br />
					santara-bāhirā phuṭā sinehena||<br />
					na ca paggharaṇīi;<br />
					evam eva kho mahā-rāja bhikkhu imam eva kāyaṃ viveka-jena pīti-sukhena abhisandeti parisandeti paripūreti parippharati.|| ||</p>

					<p class="f4">N'āssa kiñci sabbā-vato kāyassa viveka-jena pīti-sukhena apphuṭaṃ hoti.|| ||</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.|| ||</p>

					<p class="f4"><span class="f3">[<a id="p77">77.</a>]</span>Puna ca paraṃ mahā-rāja bhikkhu vitakka-vicārānaṃ vūpasamā||<br />
					ajjhattaṃ sampasādanaṃ||<br />
					cetaso ekodi-bhāvaṃ||<br />
					avitakkaṃ avicāraṃ||<br />
					samādhi-jaṃ pīti-sukhaṃ||<br />
					dutiya-j-jhānaṃ upasampajja viharati.|| ||</p>

					<p class="f4">So imam eva kāyaṃ samādhi-jaṃ pīti-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa samādhi-jaṃ pīti-sukhena apphutaṃ hoti.|| ||</p>

					<p class="f4"><span class="f3">[<a id="p78">78.</a>]</span>Seyyathā pi mahā-rāja udaka-rahado ubbhidodako,||<br />
					tassa nev'assa puratthimāya disāya udakassa āya-mukhaṃ,||<br />
					na dakkhiṇāya disāya udakassa āya-mukhaṃ,||<br />
					na pacchi-māya disāya udakassa āya-mukhaṃ,||<br />
					na uttarāya disāya udakassa āya-mukhaṃ,||<br />
					devo ca na kālena kālaṃ sammā dhāraṃ anupaveccheyya,||<br />
					atha kho tamhā ca udaka-rahadā sītā vāridhārā ubbhijjitvā tam eva udaka-rahadaṃ sītena vārinā abhisandeyya parisandeyya paripūreyya paripphareyya,||<br />
					nāssa kiñci sabbā-vato udaka-rahadassa sītena vārinā apphuṭaṃ assa.</p>

					<p class="f4">Evam eva kho mahā-rāja bhikkhu imam eva kāyaṃ samādhijena pīti-sukhena abhisandeti parisandeti <a id="pg75"><span class="f2 g"><b>[75]</b></span></a> paripūreti parippharati,||<br />
					nāssa kiñci sabbā-vato kāyassa samādhijena pīti-sukhena apphuṭaṃ hoti.</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.|| ||</p>

					<p class="f4"><span class="f3">[<a id="p79">79.</a>]</span>Puna ca paraṃ mahā-rāja bhikkhu pītiyā ca virāgā||<br />
					upekkhako ca viharati||<br />
					sato sampajāno||<br />
					sukhañ ca kāyena paṭisaṃvedeti||<br />
					yaṃ taṃ ariyā ācikkhanti:|| ||</p>

					<p class="f4">Upekkhako satimā sukha-vihārī ti||<br />
					tatiyaṃ-jhānaṃ upasampajja viharati.|| ||</p>

					<p class="f4">So imam eva kāyaṃ nippītikena-sukhena||<br />
					abhisandeti||<br />
					parisandeti||<br />
					paripūreti||<br />
					parippharati,||<br />
					nāssa kiñci sabbā-vato kāyassa nippītikena sukhena apphutaṃ hoti.|| ||</p>

					<p class="f4"><span class="f3">[<a id="p80">80.</a>]</span>Seyyathā pi mahā-rāja uppaliniyaṃ vā||<br />
					paduminiyaṃ vā||<br />
					puṇḍarīkiniyaṃ vā||<br />
					app'ekaccāni uppalāni vā||<br />
					padumāni vā||<br />
					puṇḍarīkāni vā||<br />
					udake-jātāni||<br />
					udake saṃvyūḷhāni||<br />
					udakā'nuggatāni||<br />
					anto-nimuggā-posīni,<br />
					tāni yāva c'aggā yāva ca mūlā||<br />
					sītena vārinā abhisannāni,<br />
					parisannāni,<br />
					paripūrāni,<br />
					paripphuṭāni,||<br />
					nāssā kiñci sabbā-vataṃ||<br />
					uppalānaṃ vā<br />
					padumānaṃ vā<br />
					puṇḍarīkānaṃ vā||<br />
					sītena vārinā apphuṭaṃ assa.</p>

					<p class="f4">Evam eva kho mahā-rāja bhikkhu imam eva kāyaṃ nippītikena sukhena||<br />
					abhisandeti,||<br />
					parisandeti,||<br />
					paripūreti,||<br />
					parippharati,||<br />
					nāssa kiñci sabbā-vato kāyassa nippītikena sukhena apphuṭaṃ hoti.</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.|| ||</p>

					<p class="f4"><span class="f3">[<a id="p81">81.</a>]</span> Puna ca paraṃ mahā-rāja bhikkhu||<br />
					sukhassa ca pahānā||<br />
					dukkhassa ca pahānā||<br />
					pubb'eva somanassa-domanassānaṃ attha-gamā||<br />
					adukkha-m-asukhaṃ||<br />
					upekkhā-sati-pārisuddhiṃ||<br />
					catutthaṃ-jhānaṃ upasampajja viharati.|| ||</p>

					<p class="f4">So imam eva kāyaṃ parisuddhena cetasā pariyodātena <a id="pg76"><span class="f2 g"><b>[76]</b></span></a> pharitvā nisinno hoti,||<br />
					nāssa kiñci sabbā-vato kāyassa parisuddhena cetasā pariyodātena apphuṭaṃ hoti.</p>

					<p class="f4"><span class="f3">[<a id="p82">82.</a>]</span>Seyyathā pi mahā-rāja puriso odātena vatthena sasīsaṃ pārupitvā nisinno assa,||<br />
					nāssa kiñci sabbā-vato kāyassa odātena vatthena apphuṭaṃ assa.|| ||</p>

					<p class="f4 in2">Evam eva kho mahā-rāja bhikkhu imam'eva kāyaṃ parisuddhena cetasā pariyodātena pharitvā nisinno hoti,||<br />
					nāssa kiñci sabbā-vato kāyassa parisuddhena cetasā pariyodātena apphuṭaṃ hoti.</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.|| ||</p>

					<p class="f4"><span class="f3">[<a id="p83">83.</a>]</span> Puna ca paraṃ mahā-rāja bhikkhu so evaṃ samāhite citte parisuddhe pariyodāte an-aṅgaṇe vigatupakkilese mudu-bhūte kammaniye ṭhite ānejjappatte||<br />
					ñāṇa-dassanāya cittaṃ abhinīharati abhininnāmeti.|| ||</p>

					<p class="f4">So evaṃ pajānāti:|| ||</p>

					<p class="f4">"Ayaṃ kho me kāyo||<br />
					rūpī||<br />
					cātum-mahā-bhūtiko||<br />
					mātā-pettika-sambhavo||<br />
					odana-kummāsūpacayo||<br />
					anicc-ucchādana-parimaddana-bhedana-viddhaṃsana-dhammo.|| ||</p>

					<p class="f4">Idaṃ ca pana me viññāṇaṃ||<br />
					ettha sitaṃ||<br />
					ettha paṭibaddhan" ti.|| ||</p>

					<p class="f4"><span class="f3">[<a id="p84">84.</a>]</span>Seyyathā pi mahā-rāja maṇi veḷūriyo subho jātimā aṭṭhaṃso suparikamma-kato,||<br />
					accho vi-p-pasanno anāvilo sabbākāra-sampanno,||<br />
					tatra suttaṃ āvutaṃ nīlaṃ vā pītaṃ vā lohitaṃ vā odātaṃ vā paṇḍu-suttaṃ vā.|| ||</p>

					<p class="f4">Tam eva cakkhumā puriso hatthe karitvā pacc'avekkheyya:|| ||</p>

					<p class="f4">"Ayaṃ kho maṇi veḷūriyo subho jātimā aṭṭhaṃso suparikamma-kato,||<br />
					accho vi-p-pasanno anāvilo sabbākāra-sampanno,||<br />
					tatr'idaṃ suttaṃ āvutaṃ nīlaṃ vā,||<br />
					pītaṃ vā,||<br />
					lohitaṃ vā,||<br />
					odātaṃ vā,||<br />
					paṇḍu-suttaṃ vā" ti.|| ||</p>

					<p class="f4">Evam eva kho mahā-rāja bhikkhu||<br />
					evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte ñāṇa-dassanāya cittaṃ abhinīharati abhininnāmeti.|| ||</p>

					<p class="f4">So evaṃ pajānāti:|| ||</p>

					<p class="f4">"Ayaṃ kho me kāyo||<br />
					rūpī||<br />
					cātum-mahā-bhūtiko||<br />
					mātā-pettika-sambhavo||<br />
					odana-kummāsūpacayo||<br />
					anicc-ucchādana-parimaddana-bhedana-viddhaṃsana-dhammo.|| ||</p>

					<p class="f4"><a id="pg77"><span class="f2 g"><b>[77]</b></span></a> Idaṃ ca pana me viññāṇaṃ ettha sitaṃ ettha paṭibaddhan" ti.|| ||</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.|| ||</p>

					<p class="ctr c">&#9632;</p>

					<p class="f4"><span class="f3">[<a id="p85">85.</a>]</span> So evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte mano-mayaṃ kāyaṃ abhinimminanāya cittaṃ abhinīharati abhininnāmeti.|| ||</p>

					<p class="f4">So imamhā kāyā aññaṃ kāyaṃ abhinimmināti rūpiṃ mano-mayaṃ sabbaṅga-paccaṅgiṃ ahīnindriyaṃ.</p>

					<p class="f4"><span class="f3">[<a id="p86">86.</a>]</span>Seyyathā pi mahā-rāja puriso muñjamhā isikaṃ pabbāheyya.|| ||</p>

					<p class="f4">Tassa evam assa:|| ||</p>

					<p class="f4">"Ayaṃ muñjo||<br />
					ayaṃ isikā,||<br />
					añño muñjo||<br />
					aññā isikā,||<br />
					muñjamhā tv'eva isikā pavāḷhā" ti.|| ||</p>

					<p class="f4">Seyyathā pi vā pana mahā-rāja,||<br />
					puriso asi kosiyā pavāheyya.|| ||</p>

					<p class="f4">Tassa evam assa:|| ||</p>

					<p class="f4">"Ayaṃ asi||<br />
					ayaṃ kosi,||<br />
					añño asi||<br />
					aññā kosi,||<br />
					kosiyā tv'eva asi pabbāḷho" ti.|| ||</p>

					<p class="f4">Seyyathā pi vā pana mahā-rāja puriso ahiṃ karaṇḍā uddhareyya.|| ||</p>

					<p class="f4">Tassa evam assa:|| ||</p>

					<p class="f4">"Ayaṃ ahi||<br />
					ayaṃ karaṇḍo,||<br />
					añño ahi||<br />
					añño karaṇḍo,||<br />
					karaṇḍā tv'eva ahi ubbhato" ti.|| ||</p>

					<p class="f4">Evam eva kho mahā-rāja bhikkhu evaṃ samāhite citte parisuddhe pariyodāte an-aṅgaṇe vigat'ūpakkilese mudrabhūte kammaniye ṭhite ānejjappatte mano-mayaṃ kāyaṃ abhinimminanāya cittaṃ abhinīharati abhininnāmeti.|| ||</p>

					<p class="f4">So imamhā kāyā||<br />
					aññaṃ kāyaṃ||<br />
					abhinimmināti rūpiṃ mano-mayaṃ sabbaṅga-paccaṅgiṃ ahīnindriyaṃ.|| ||</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.|| ||</p>

					<p class="f4"><span class="f3">[<a id="p87">87.</a>]</span> So evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte iddhi-vidhāya cittaṃ abhinīharati abhininnāmeti.|| ||</p>

					<p class="f4"><a id="pg78"><span class="f2 g"><b>[78]</b></span></a> So aneka-vihitaṃ iddhi-vidhaṃ pacc'anubhoti:|| ||</p>

					<p class="f4">Eko pi hutvā bahudhā hoti,||<br />
					bahudhā pi hutvā eko hoti,||<br />
					āvībhāvaṃ tiro-bhāvaṃ,||<br />
					tiro-kuḍḍaṃ,||<br />
					tiro-pākāraṃ,||<br />
					tiro-pabbataṃ asajja-māno gacchati,||<br />
					seyyathā pi ākāse,||<br />
					paṭhaviyā pi ummujja-nimujjaṃ karoti,||<br />
					seyyathā pi udake,||<br />
					udake pi abhijja-māne gacchati,||<br />
					seyyathā pi paṭhaviyaṃ,||<br />
					ākāse pi pallaṅkena kamati,||<br />
					seyyathā pi pakkhi sakuṇo.|| ||</p>

					<p class="f4">Ime pi candima-suriye evaṃ mahiddhike,||<br />
					evaṃ mah-ā-nubhāve pāṇinā parāma-sati parimajjati,||<br />
					yāva brahma-lokā pi kāyena va saṃvatteti.|| ||</p>

					<p class="f4"><span class="f3">[<a id="p88">88.</a>]</span> Seyyathā pi mahā-rāja dakkho kumbha-kāro vā||<br />
					kumbha-kārantevāsī vā||<br />
					suparikamma-katāya mattikāya||<br />
					yaṃ yad eva bhājana-vikatiṃ ākaṅkheyya||<br />
					taṃ tad eva kareyya abhinipphādeyya.</p>

					<p class="f4">Seyyathā pi vā pana mahā-rāja dakkho danta-kāro vā||<br />
					danta-kārantevāsī vā||<br />
					suparikamma-katasmiṃ dantasmiṃ||<br />
					yaṃ yad eva danta-vikatiṃ ākaṅkheyya||<br />
					taṃ tad eva kareyya abhinipphādeyya.</p>

					<p class="f4">Seyyathā pi vā pana mahā-rāja dakkho suvaṇṇa-kāro vā||<br />
					suvaṇṇa-kārantevāsī vā||<br />
					supari-kamma-katasmiṃ suvaṇṇasmiṃ||<br />
					yaṃ yad eva suvaṇṇa-vikatiṃ ākaṅkheyya||<br />
					taṃ tad eva kareyya abhinipphādeyya.</p>

					<p class="f4">Evam eva kho mahā-rāja||<br />
					bhikkhu evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte iddhi-vidhāya cittaṃ abhinīharati abhininnāmeti.|| ||</p>

					<p class="f4">So aneka-vihitaṃ iddhi-vidhaṃ pacc'anubhoti:|| ||</p>

					<p class="f4">Eko pi hutvā bahudhā hoti||<br />
					bahudhā pi hutvā eko hoti.|| ||</p>

					<p class="f4">Āvī-bhāvaṃ||<br />
					tiro-bhāvaṃ||<br />
					tiro-kuḍḍaṃ||<br />
					tiro-pākāraṃ||<br />
					tiro-pabbataṃ||<br />
					asajja-māno gacchati seyyathā pi ākāse.|| ||</p>

					<p class="f4">Paṭhaviyā pi ummujja-nimujjaṃ karoti||<br />
					seyyathā pi udake.|| ||</p>

					<p class="f4">Udake pi abhijja-māne gacchati||<br />
					seyyathā pi paṭhaviyaṃ.|| ||</p>

					<p class="f4">Ākāse pi pallaṅkena kamati,||<br />
					seyyathā pi pakkhi sakuṇo.|| ||</p>

					<p class="f4">Ime pi candima-suriye evaṃ mahiddhike||<br />
					evaṃ mah-ā-nubhāve||<br />
					<a id="pg79"><span class="f2 g"><b>[79]</b></span></a> pāṇinā parāma-sati parimajjati,||<br />
					yāva Brahmalokā pi kāyena va saṃvatteti.|| ||</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.|| ||</p>

					<p class="f4"><span class="f3">[<a id="p89">89.</a>]</span> So evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte dibbāya sota-dhātuyā cittaṃ abhinīharati abhininnāmeti.|| ||</p>

					<p class="f4">So dibbāya sota-dhātuyā visuddhāya atikkanta-mānusi-kāya ubho sadde suṇāti,||<br />
					dibbe ca mānuse ca,||<br />
					ye dūre santike ca.</p>

					<p class="f4"><span class="f3">[<a id="p90">90.</a>]</span> Seyyathā pi mahā-rāja puriso addhāna-Magga-paṭipanno so suṇeyya bheri-saddam pi||<br />
					mudiṅga-saddam pi||<br />
					saṅkha-paṇava-deṇḍima-saddam pi.|| ||</p>

					<p class="f4">Tassa evam assa:|| ||</p>

					<p class="f4">Bheri-saddo iti pi,||<br />
					mudiṅga-saddo iti pi,||<br />
					saṅkha-paṇava-deṇḍima-saddo iti pi.|| ||</p>

					<p class="f4">Evam eva kho mahā-rāja bhikkhu evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte dibbāya sota-dhātuyā cittaṃ abhinīharati abhininnāmeti.|| ||</p>

					<p class="f4">So dibbāya sota-dhātuyā visuddhāya atikkanta-mānusi-kāya ubho sadde suṇāti,||<br />
					dibbe ca mānuse ca||<br />
					ye dūre santike ca.</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.</p>

					<p class="f4"><span class="f3">[<a id="p91">91.</a>]</span> So evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte ceto-pariya-ñāṇāya cittaṃ abhinīharati abhininnāmeti.|| ||</p>

					<p class="f4">So para-sattāṇaṃ para-puggalānaṃ cetasā ceto paricca pajānāti:|| ||</p>

					<p class="f4">Sa-rāgaṃ vā cittaṃ 'sa-rāgaṃ cittan' ti pajānāti,||<br />
					Vīta-rāgaṃ vā cittaṃ 'vīta-rāgaṃ cittan' ti pajānāti,||<br />
					<a id="pg80"><span class="f2 g"><b>[80]</b></span></a> sa-dosaṃ vā cittaṃ 'sa-dosaṃ cittatan' ti pajānāti,||<br />
					Vīta-dosaṃ vā cittaṃ 'vīta-dosaṃ cittan' ti pajānāti,||<br />
					Sa-mohaṃ vā cittaṃ 'sa-mohaṃ cittan' ti pajānāti,||<br />
					Vīta-mohaṃ vā cittaṃ 'vīta-mohaṃ cittan' ti pajānāti,||<br />
					Saṅkhittaṃ vā cittaṃ 'saṅkhittaṃ cittan' ti pajānāti,||<br />
					Vikkhittaṃ vā cittaṃ 'vikkhittaṃ cittan' ti pajānāti,||<br />
					Mahaggataṃ vā cittaṃ 'mahaggataṃ cittan' ti pajānāti,||<br />
					Amahaggataṃ vā cittaṃ 'amahaggataṃ cittan' ti pajānāti,||<br />
					Sa-uttaraṃ vā cittaṃ 'sa-uttaraṃ cittan' ti pajānāti,||<br />
					Anuttaraṃ vā cittaṃ 'anuttaraṃ cittan' ti pajānāti,||<br />
					Samāhitaṃ vā cittaṃ 'samāhitaṃ cittan' ti pajānāti,||<br />
					Asamāhitaṃ vā cittaṃ 'asamāhitaṃ cittan' ti pajānāti,||<br />
					Vimuttaṃ vā cittaṃ 'vimuttaṃ cittan' ti pajānāti,||<br />
					Avimuttaṃ vā cittaṃ 'avimuttaṃ cittan' ti pajānāti.|| ||</p>

					<p class="f4"><span class="f3">[<a id="p92">92.</a>]</span> Seyyathā pi mahā-rāja itthi vā,||<br />
					puriso vā,||<br />
					daharo vā,||<br />
					yuvā maṇḍan-jātiko ādāse vā,||<br />
					parisuddhe pariyodāte acche vā,||<br />
					udaka-patte sakaṃ mukha-nimittaṃ pacc'avekkha-māno sakaṇikaṃ vā sakaṇikan ti jāneyya,||<br />
					akaṇikaṃ vā akaṇikanti jāneyya-</p>

					<p class="f4">Evam eva kho mahā-rāja bhikkhu evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte ceto-pariya-ñāṇāya cittaṃ abhinīharati abhininnāmeti.</p>

					<p class="f4">So para-sattāṇaṃ para-puggalānaṃ cetasā ceto paricca pajānāti:|| ||</p>

					<p class="f4">Sa-rāgaṃ vā cittaṃ 'sa-rāgaṃ cittan' ti pajānāti,||<br />
					Vīta-rāgaṃ vā cittaṃ 'vīta-rāgaṃ cittan' ti pajānāti,||<br />
					sa-dosaṃ vā cittaṃ 'sa-dosaṃ cittatan' ti pajānāti,||<br />
					Vīta-dosaṃ vā cittaṃ 'vīta-dosaṃ cittan' ti pajānāti,||<br />
					Sa-mohaṃ vā cittaṃ 'sa-mohaṃ cittan' ti pajānāti,||<br />
					Vīta-mohaṃ vā cittaṃ 'vīta-mohaṃ cittan' ti pajānāti,||<br />
					Saṅkhittaṃ vā cittaṃ 'saṅkhittaṃ cittan' ti pajānāti,||<br />
					Vikkhittaṃ vā cittaṃ 'vikkhittaṃ cittan' ti pajānāti,||<br />
					Mahaggataṃ vā cittaṃ 'mahaggataṃ cittan' ti pajānāti,||<br />
					Amahaggataṃ vā cittaṃ 'amahaggataṃ cittan' ti pajānāti,||<br />
					Sa-uttaraṃ vā cittaṃ 'sa-uttaraṃ cittan' ti pajānāti,||<br />
					<a id="pg81"><span class="f2 g"><b>[81]</b></span></a> Anuttaraṃ vā cittaṃ 'anuttaraṃ cittan' ti pajānāti,||<br />
					Samāhitaṃ vā cittaṃ 'samāhitaṃ cittan' ti pajānāti,||<br />
					Asamāhitaṃ vā cittaṃ 'asamāhitaṃ cittan' ti pajānāti,||<br />
					Vimuttaṃ vā cittaṃ 'vimuttaṃ cittan' ti pajānāti,||<br />
					Avimuttaṃ vā cittaṃ 'avimuttaṃ cittan' ti pajānāti.|| ||</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.</p>

					<p class="ctr c">&#9632;</p>

					<p class="f4"><span class="f3">[<a id="p93">93.</a>]</span> So evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte pubbe-nivāsānu-s-sati-ñāṇāya cittaṃ abhinīharati abhininnāmeti.|| ||</p>

					<p class="f4">So aneka-vihitaṃ pubbe-nivāsaṃ anussarati seyyath'īdaṃ:|| ||</p>

					<p class="f4">Ekam pi jātiṃ,||<br />
					dve pi jātiyo,||<br />
					tisso pi jātiyo,||<br />
					catasso pi jātiyo,||<br />
					pañca pi jātiyo,||<br />
					dasa pi jātiyo,||<br />
					vīsam pi jātiyo,||<br />
					tīsaṃm pi jātiyo,||<br />
					cattārīsam pi jātiyo,||<br />
					paññāsam pi jātiyo,||<br />
					jāti-satam pi,||<br />
					jāti-sahassam pi,||<br />
					jāti-sata-sahassam pi,||<br />
					aneke pi,||<br />
					saṃvaṭṭa-kappe aneke pi,||<br />
					vivaṭṭa-kappe aneke pi,||<br />
					saṃvaṭṭa-vivaṭṭa-kappe.|| ||</p>

					<p class="f4">Amutrāsiṃ evaṃ-nāmo,||<br />
					evaṃ-gotto,||<br />
					evaṃ-vaṇṇo,||<br />
					evam-āhāro,||<br />
					evaṃ sukha-dukkha-paṭisaṃvedī,||<br />
					evam-āyu-pariyanto.|| ||</p>

					<p class="f4">So tato cuto amutra upapādiṃ.|| ||</p>

					<p class="f4">Tatrāpāsiṃ evaṃ-nāmo,||<br />
					evaṃ-gotto,||<br />
					evaṃ-vaṇṇo,||<br />
					evam-āhāro,||<br />
					evaṃ-sukha-dukkha-paṭisaṃvedī,||<br />
					evam-āyu-pariyanto.|| ||</p>

					<p class="f4">So tato cuto idh'ūpapanno" ti.|| ||</p>

					<p class="f4">Iti sākāraṃ sa-uddesaṃ aneka-vihitaṃ pubbe-nivāsaṃ anussarati.|| ||</p>

					<p class="f4"><span class="f3">[<a id="p94">94.</a>]</span> Seyyathā pi mahā-rāja puriso sakamhā gāmā aññaṃ gāmaṃ gaccheyya,||<br />
					tamhā pi gāmā aññaṃ gāmaṃ gaccheyya,||<br />
					tamhā pi gāmā sakaṃ yeva gāmaṃ paccāgaccheyya.|| ||</p>

					<p class="f4">Tassa evam assa:|| ||</p>

					<p class="f4">Ahaṃ kho sakamhā gāmā amuṃ gāmaṃ agacchiṃ,||<br />
					tatra evaṃ aṭṭhāsiṃ,||<br />
					evaṃ nisīdiṃ,||<br />
					evaṃ abhāsiṃ,||<br />
					evaṃ tuṇhī ahosi.|| ||</p>

					<p class="f4">Tamhā pi gāmā amuṃ gāmaṃ āgañchiṃ,||<br />
					tatrā pi evaṃ aṭṭhāsiṃ,||<br />
					evaṃ nisīdiṃ,||<br />
					evaṃ abhāsiṃ,||<br />
					evaṃ tuṇhī ahosi.|| ||</p>

					<p class="f4">So'mhi tamhā <a id="pg82"><span class="f2 g"><b>[82]</b></span></a> gāmā sakaṃ yeva gāmaṃ paccāgato" ti.</p>

					<p class="f4">Evam eva kho mahā-rāja bhikkhu evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte pubbe-nivāsānu-s-sati-ñāṇāya cittaṃ abhinīharati abhininnāmeti.|| ||</p>

					<p class="f4">So aneka-vihitaṃ pubbe-nivāsaṃ anussarati seyyath'īdaṃ:|| ||</p>

					<p class="f4">Ekam pi jātiṃ,||<br />
					dve pi jātiyo,||<br />
					tisso pi jātiyo,||<br />
					catasso pi jātiyo,||<br />
					pañca pi jātiyo,||<br />
					dasa pi jātiyo,||<br />
					vīsam pi jātiyo,||<br />
					tīsaṃm pi jātiyo,||<br />
					cattārīsam pi jātiyo,||<br />
					paññāsam pi jātiyo,||<br />
					jāti-satam pi,||<br />
					jāti-sahassam pi,||<br />
					jāti-sata-sahassam pi,||<br />
					aneke pi,||<br />
					saṃvaṭṭa-kappe aneke pi,||<br />
					vivaṭṭa-kappe aneke pi,||<br />
					saṃvaṭṭa-vivaṭṭa-kappe.|| ||</p>

					<p class="f4">Amutrāsiṃ evaṃ-nāmo,||<br />
					evaṃ-gotto,||<br />
					evaṃ-vaṇṇo,||<br />
					evam-āhāro,||<br />
					evaṃ sukha-dukkha-paṭisaṃvedī,||<br />
					evam-āyu-pariyanto.|| ||</p>

					<p class="f4">So tato cuto amutra upapādiṃ.|| ||</p>

					<p class="f4">Tatrāpāsiṃ evaṃ-nāmo,||<br />
					evaṃ-gotto,||<br />
					evaṃ-vaṇṇo,||<br />
					evam-āhāro,||<br />
					evaṃ-sukha-dukkha-paṭisaṃvedī,||<br />
					evam-āyu-pariyanto.|| ||</p>

					<p class="f4">So tato cuto idh'ūpapanno ti,||<br />
					iti sākāraṃ sa-uddesaṃ aneka-vihitaṃ pubbe-nivāsaṃ anussarati.</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.</p>

					<p class="f4"><span class="f3">[<a id="p95">95.</a>]</span> So evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte sattāṇaṃ cut'ūpapāta-ñāṇāya cittaṃ abhinīharati abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kamm'ūpage satte pajānāti:|| ||</p>

					<p class="f4">Ime vata bhonto sattā kāya-du-c-caritena samannāgatā||<br />
					vacī-du-c-caritena samannāgatā||<br />
					mano-du-c-caritena samannāgatā||<br />
					ariyānaṃ upavādakā micchā-diṭṭhikā||<br />
					micchā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā apāyaṃ duggatiṃ vinipātaṃ Nirayaṃ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā||<br />
					vacī-sucaritena samannāgatā||<br />
					mano-sucaritena samannāgatā||<br />
					ariyānaṃ anupavādakā sammā-diṭṭhikā sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā sugatiṃ saggaṃ lokaṃ upapannā" ti.|| ||</p>

					<p class="f4">Iti dibbena cakkhunā visuddhena atikkanta-mānusakena <a id="pg83"><span class="f2 g"><b>[83]</b></span></a> satte passati cavamāne upapajjamāne,||<br />
					hīne paṇite suvaṇṇe dubbaṇṇe sugate duggate yathā-kamm'ūpage satte pajānāti.</p>

					<p class="f4"><span class="f3">[<a id="p96">96.</a>]</span> Seyyathā pi mahā-rāja majjhe siṅghāṭake pāsādo.|| ||</p>

					<p class="f4">Tattha cakkhumā puriso ṭhito passeyya manusse gehaṃ pavisante pi||<br />
					rathiyā vīthiṃ sañcarante pi||<br />
					majjhe siṅghāṭake nisinne pi.|| ||</p>

					<p class="f4">Tassa evam assa:|| ||</p>

					<p class="f4">'Ete manussā gehaṃ pavisanti,||<br />
					ete ni-k-khamanti,||<br />
					ete rathiyā vīthiṃ sañcarante,||<br />
					ete majjhe siṅghāṭake nisinnā' ti.</p>

					<p class="f4">Evam eva kho mahā-rāja bhikkhu evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte sattāṇaṃ cut'ūpapāta-ñāṇāya cittaṃ abhinīharati abhininnāmeti.|| ||</p>

					<p class="f4">So dibbena cakkhunā visuddhena atikkanta-mānusakena satte passati cavamāne upapajjamāne,||<br />
					hīne paṇite suvaṇṇe dubbaṇṇe sugate duggate yathā-kamm'ūpage satte pajānāti:|| ||</p>

					<p class="f4">Ime vata bhonto sattā kāya-du-c-caritena samannāgatā,||<br />
					vacī-du-c-caritena samannāgatā,||<br />
					mano-du-c-caritena samannāgatā,||<br />
					ariyānaṃ upavādakā micchā-diṭṭhikā micchā-diṭṭhi-kamma-samā-dānā.|| ||</p>

					<p class="f4">Te kāyassa bhedā param maraṇā apāyaṃ duggatiṃ vinipātaṃ Nirayaṃ upapannā.|| ||</p>

					<p class="f4">Ime vā pana bhonto sattā kāya-sucaritena samannāgatā,||<br />
					vacī-sucaritena samannāgatā,||<br />
					mano-sucaritena samannāgatā,||<br />
					ariyānaṃ anupavādakā sammā-diṭṭhikā sammā-diṭṭhi-kamma-samādānā.|| ||</p>

					<p class="f4">Te kāyassa bhedā param maraṇā sugatiṃ saggaṃ lokaṃ upapannā' ti.|| ||</p>

					<p class="f4">Iti dibbena cakkhunā visuddhena atikkanta-mānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathā-kamm'ūpage satte pajānāti.</p>

					<p class="f4">Idam pi kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.</p>

					<p class="ctr c">&#9632;</p>

					<p class="f4"><span class="f3">[<a id="p97">97.</a>]</span> So evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte āsavānaṃ khaya-ñāṇāya cittaṃ abhinīharati abhininnāmeti.|| ||</p>

					<p class="f4">So 'Idaṃ dukkhan' ti yathā-bhūtaṃ <a id="pg84"><span class="f2 g"><b>[84]</b></span></a> pajānāti.|| ||</p>

					<p class="f4">'Ayaṃ dukkha-samudayo' ti yathā-bhūtaṃ pajānāti.|| ||</p>

					<p class="f4">'Ayaṃ dukkha-nirodho' ti yathā-bhūtaṃ pajānāti.|| ||</p>

					<p class="f4">'Ayaṃ dukkha-nirodha-gāminī-paṭipadā' ti yathā-bhūtaṃ pajānāti.|| ||</p>

					<p class="f4">'Ime āsavā' ti yathā-bhūtaṃ pajānāti.|| ||</p>

					<p class="f4">'Ayaṃ āsava-samudayo' ti yathā-bhūtaṃ pajānāti.|| ||</p>

					<p class="f4">'Ayaṃ āsava-nirodho' ti yathā-bhūtaṃ pajānāti.|| ||</p>

					<p class="f4">'Ayaṃ āsava-nirodha-gāminī-paṭipadā' ti yathā-bhūtaṃ pajānāti.|| ||</p>

					<p class="f4">Tassa evaṃ jānato,||<br />
					evaṃ passato,||<br />
					kām'āsavā pi cittaṃ vimuccati,||<br />
					bhav'āsavā pi cittaṃ vimuccati,||<br />
					avijj'āsavā pi cittaṃ vimuccati.|| ||</p>

					<p class="f4">Vimuttasmiṃ vimuttam,||<br />
					iti ñāṇaṃ hoti.|| ||</p>

					<p class="f4">'Khīṇā jāti,||<br />
					vusitaṃ Brahma-cariyaṃ,||<br />
					kataṃ karaṇiyaṃ,||<br />
					nāparaṃ,||<br />
					itthattāyā' ti pajānāti.</p>

					<p class="f4"><span class="f3">[<a id="p98">98.</a>]</span> Seyyathā pi mahā-rāja pabbata-saṅkhepe udaka-rahado accho vi-p-pasanno anāvilo.|| ||</p>

					<p class="f4">Tattha cakkhumā puriso tīre ṭhito passeyya sippi-sambūkam pi,||<br />
					sakkhara-kaṭhalam pi,||<br />
					maccha-gumbam pi,||<br />
					carantam pi,||<br />
					tiṭṭhantam pi.|| ||</p>

					<p class="f4">Tassa evam assa:|| ||</p>

					<p class="f4">'Ayaṃ kho udaka-rahado accho vi-p-pasanno anāvilo.|| ||</p>

					<p class="f4">Tatr'ime sippi-sambūkā pi||<br />
					sakkhara-kaṭhalā pi||<br />
					maccha-gumbā pi||<br />
					caranti pi||<br />
					tiṭṭhanti pī' ti.</p>

					<p class="f4">Evam eva kho mahā-rāja bhikkhu evaṃ samāhite citte parisuddhe pariyodāte an-aṅgaṇe vigat'ūpakkilese mudu-bhūte kammaniye ṭhite ānejjappatte āsavānaṃ khaya-ñāṇāya cittaṃ abhinīharati abhininnāmeti.|| ||</p>

					<p class="f4">So 'Idaṃ dukkhan' ti yathā-bhūtaṃ pajānāti.|| ||</p>

					<p class="f4">'Ayaṃ dukkha-samudayo' ti yathā-bhūtaṃ pajānāti.|| ||</p>

					<p class="f4">'Ayaṃ dukkha-nirodho' ti yathā-bhūtaṃ pajānāti.|| ||</p>

					<p class="f4">'Ayaṃ dukkha-nirodha-gāminī-paṭipadā' ti yathā-bhūtaṃ pajānāti.|| ||</p>

					<p class="f4">'Ime āsavā' ti yathā-bhūtaṃ pajānāti.|| ||</p>

					<p class="f4">'Ayaṃ āsava-samudayo' ti yathā-bhūtaṃ pajānāti.|| ||</p>

					<p class="f4">'Ayaṃ āsava-nirodho' ti yathā-bhūtaṃ pajānāti.|| ||</p>

					<p class="f4">'Ayaṃ āsava-nirodha-gāminī-paṭipadā' ti yathā-bhūtaṃ pajānāti.|| ||</p>

					<p class="f4">Tassa evaṃ jānato,||<br />
					evaṃ passato,||<br />
					kām'āsavā pi cittaṃ vimuccati,||<br />
					bhav'āsavā pi cittaṃ vimuccati,||<br />
					avijj'āsavā pi cittaṃ vimuccati.|| ||</p>

					<p class="f4">Vimuttasmiṃ vimuttam,||<br />
					iti ñāṇaṃ hoti.|| ||</p>

					<p class="f4">'Khīṇā jāti,||<br />
					vusitaṃ Brahma-cariyaṃ,||<br />
					kataṃ karaṇiyaṃ,||<br />
					nāparaṃ,||<br />
					itthattāyā' ti pajānāti.</p>

					<p class="f4"><a id="pg85"><span class="f2 g"><b>[85]</b></span></a> Idaṃ kho mahā-rāja sandiṭṭhikaṃ sāmañña-phalaṃ purimehi sandiṭṭhikehi sāmañña-phalehi abhikkantatarañ ca paṇītatarañ ca.|| ||</p>

					<p class="f4">Imasmā ca pana mahā-rāja sandiṭṭhi-kā sāmañña-phalā aññaṃ sandiṭṭhikaṃ sāmañña-phalaṃ uttaritaraṃ vā paṇītataraṃ vā n'atthī ti.</p>

					<p class="f4"><span class="f3">[<a id="p99">99.</a>]</span> Evaṃ vutte rājā Māgadho Ajātasattu Vedehi-putto Bhagavantaṃ etad avoca:|| ||</p>

					<p class="f4">Abhikkantaṃ bhante,||<br />
					abhikkantaṃ bhante.|| ||</p>

					<p class="f4">Seyyathā pi bhante nikujjitaṃ vā ukkujjeyya,||<br />
					paṭi-c-channaṃ vā vivareyya,||<br />
					mūḷhassa vā Maggaṃ ācikkheyya,||<br />
					andha-kāre vā tela-pajjotaṃ dhāreyya:|| ||</p>

					<p class="f4">Cakkhumanto rūpāni dakkhintī ti.|| ||</p>

					<p class="f4">Evam eva bhante Bhagavatā aneka-pariyāyena dhammo pakāsito.|| ||</p>

					<p class="f4">Es'āhaṃ bhante Bhagavantaṃ saraṇaṃ gacchāmi,||<br />
					Dhammañ ca||<br />
					bhikkhu-saṅghañ ca.|| ||</p>

					<p class="f4">Upāsakaṃ maṃ Bhagavā dhāretu ajja-t-agge pāṇupetaṃ saraṇaṃ gataṃ.|| ||</p>

					<p class="f4">Accayo maṃ bhante accagamā yathā-bālaṃ yathā-mūḷhaṃ yathā-akusalaṃ||<br />
					so'haṃ pītaraṃ dhammikaṃ Dhamma-rājānaṃ issariyassa kāraṇā jīvitā voropesiṃ.|| ||</p>

					<p class="f4">Tassa me bhante Bhagavā accayaṃ accayato paṭiggaṇhātu āyatiṃ saṃvarāyā ti.</p>

					<p class="f4"><span class="f3">[<a id="p100">100.</a>]</span> Taggha tvaṃ mahā-rāja accayo accagamā yathā-bālaṃ yathā-mūḷhaṃ yathā-akusalaṃ yaṃ tvaṃ pitaraṃ dhammikaṃ Dhamma-rājānaṃ jīvitā voropesi.|| ||</p>

					<p class="f4">Yato ca kho tvaṃ mahā-rāja accayaṃ accayato disvā yathā-dhammaṃ paṭikarosi,||<br />
					tan te mayaṃ paṭigaṇhāma.|| ||</p>

					<p class="f4">Vuddhi h'esā mahā-rāja ariyassa vinaye,||<br />
					yo accayaṃ accayato disvā yathā-dhammaṃ paṭikaroti āyatiṃ saṃvaraṃ āpajjatī ti.</p>

					<p class="f4"><span class="f3">[<a id="p101">101.</a>]</span> Evaṃ vutte rājā Māgadho Ajātasattu Vedehi-putto Bhagavantaṃ etad avoca:|| ||</p>

					<p class="f4">Handa ca dāni mayaṃ bhante gacchāmi bahu-kiccā mayaṃ bahu-karaṇīyā ti.</p>

					<p class="f4">Yassa dāni tvaṃ mahā-rāja kālaṃ maññasī ti.</p>

					<p class="f4">Atha kho rājā Māgadho Ajātasattu Vedehi-putto Bhagavato bhāsitaṃ abhinan'ditvā anumo-ditvā uṭṭhāy'āsanā Bhagavantaṃ abhivādetvā padakkhiṇaṃ katvā pakkāmi.</p>

					<p class="f4"><span class="f3">[<a id="p102">102.</a>]</span> Atha kho Bhagavā acira-pakkantassa rañño Māgadhassa <a id="pg86"><span class="f2 g"><b>[86]</b></span></a> Ajātasattu-Vedehi-puttassa bhikkhū āmantesi:|| ||</p>

					<p class="f4">Khatāyaṃ bhikkhave rājā,||<br />
					upahatāyaṃ bhikkhave rājā.|| ||</p>

					<p class="f4">Sac'āyaṃ bhikkhave rājā pitaraṃ dhammikaṃ Dhamma-rājānaṃ jīvitā na voropessatha,||<br />
					imasmiṃ yeva āsane virajaṃ vīta-malaṃ dhamma-cakkhuṃ uppajjissathā ti.</p>

					<p class="f4">Idam avoca Bhagavā.|| ||</p>

					<p class="f4">Attamanā te bhikkhū Bhagavato bhāsitaṃ 'abhinandun' ti.</p>

</div>

<hr />

<p class="fine ctr c"><b>Contact:</b><br />
<img src="../../../resources/images/contact.email.jpg" width="178" height="24" alt="E-mail" /><br />
<a href="../../../frontmatter/004_copyright.htm">Copyright Statement</a></p>

</body>
</html>