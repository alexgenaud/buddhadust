<!DOCTYPE html>
<html lang="en"><head><meta charset="utf-8">
<link rel="stylesheet" href="../../../../resources/admin/styles/newcommon.css">
<meta name="description" content="The Pali text of the Sutta Nipāta." />
<title>Sutta Nipāta</title>
</head>

<body>

<p class="ctr"><img src="../../../../resources/images/khuddaka.masthead.jpg" alt="Khuddaka Nikaya" width="576" height="40"></p>

<hr />

<p class="ctr f2">[<a href="../../../../index.htm">Home</a>]&nbsp;&nbsp;[<a href="../../../../backmatter/indexes/sutta/sutta_toc.htm">Sutta Indexes</a>]&nbsp;&nbsp;[<a href="../../../../backmatter/glossology/glossologytoc.htm">Glossology</a>]&nbsp;&nbsp;[<a href="../../../../backmatter/indexes/idx_index.htm">Site Sub-Sections</a>]</p>

<hr />

<p>&nbsp;</p>

<div class="main">

					<h1>Sutta Nipāta</h1>

					<h4 class="ctr"><i><b>Namo tassa Bhagavato arahato sammā sambuddhassa</b></i></h4>

							<p class="ctr">Public Domain</p>

							<p class="ctr f1">Adapted from the 1995 edition of the digital version of the <b>Sri Lanka Buddha Jayanti Tripitaka Series.</b></p>

					<p>&nbsp;</p>

					<hr />

					<p>&nbsp;</p>

					<p class="f4">I. Uraga Vagga 1, vs 1-221</p>

					      <p class="fp3 in2"><a href="#I.1">1. Uraga Suttaɱ</a> 1, <a href="#v1">vs 1</a><br />
							<a href="#I.2">2. Dhaniya Suttaɱ</a>  3, <a href="#v18">vs 18</a><br />
							<a href="#I.3">3. Khaggavisāṇa Suttaɱ</a>  6, <a href="#v35">vs 35</a><br />
							<a href="#I.4">4. Kasibhāradvaga Suttaɱ</a>  11, <a href="#v76">vs 76</a><br />
							<a href="#I.5">5. Kunda Suttaɱ</a>  15, <a href="#v83">vs 83</a><br />
							<a href="#I.6">6. Parābhava Suttaɱ</a>  17, <a href="#v91">vs 91</a><br />
							<a href="#I.7">7. Vasala Suttaɱ</a>  21, <a href="#v116">vs 116</a><br />
							<a href="#I.8">8. Metta Suttaɱ</a>  24, <a href="#v143">vs 143</a><br />
							<a href="#I.9">9. Hemavata Suttaɱ</a>  25, <a href="#v153">vs 153</a><br />
							<a href="#I.10">10. Āḷavaka Suttaɱ</a>  29, <a href="#v181">vs 181</a><br />
							<a href="#I.11">11. Vigaya Suttaɱ</a>  32, <a href="#v193">vs 193</a><br />
							<a href="#I.12">12. Muni Suttaɱ</a>  33, <a href="#v207">vs 207</a></p>

					<p class="f4">II. Kūla Vagga  37, vs 222-404</p>

					      <p class="fp3 in2"><a href="#II.1">1. Ratana Suttaɱ</a>  37, <a href="#v222">vs 222</a><br />
							<a href="#II.2">2. Āmagandha Suttaɱ</a>  40, <a href="#v239">vs 239</a><br />
							<a href="#II.3">3. Hiri Suttaɱ</a>  42, <a href="#v253">vs 253</a><br />
							<a href="#II.4">4. Mahā Maŋgala Suttaɱ</a>  43, <a href="#v258">vs 258</a><br />
							<a href="#II.5">5. Sūkiloma Suttaɱ</a>  45, <a href="#v270">vs 270</a><br />
							<a href="#II.6">6. Dhammakariya Suttaɱ or Kapila Suttaɱ</a>  46, <a href="#v274">vs 274</a><br />
							<a href="#II.7">7. Brāhmaṇa-Dhammika Suttaɱ</a>  47, <a href="#v284">vs 284</a><br />
							<a href="#II.8">8. Nāvā Suttaɱ</a>  52, <a href="#v316">vs 316</a><br />
							<a href="#II.9">9. Kiɱ Sīla Suttaɱ</a>  54, <a href="#v324">vs 324</a><br />
							<a href="#II.10">10. Uṭṭhāna Suttaɱ</a>  55, <a href="#v331">vs 331</a><br />
							<a href="#II.11">11. Rāhula Suttaɱ</a>  55, <a href="#v335">vs 335</a><br />
							<a href="#II.12">12. Vaŋgīsa Suttaɱ</a>  51, <a href="#v343">vs 343</a><br />
							<a href="#II.13">13. Sammāparibbāganiya Suttaɱ</a>  60, <a href="#v359">vs 359</a><br />
							<a href="#II.14">14. Dhammika Suttaɱ</a>  62, <a href="#v376">vs 376</a></p>

					<p class="f4">III. Mahā Vagga 67, vs. 405-765</p>

					      <p class="fp3 in2"><a href="#III.1">1. Pabbaggā Suttaɱ</a>  67, <a href="#v405">vs 405</a><br />
							<a href="#III.2">2. Padhāna Suttaɱ</a>  69, <a href="#v425">vs 425</a><br />
							<a href="#III.3">3. Subhāsita Suttaɱ</a>  72, <a href="#v450">vs 450</a><br />
							<a href="#III.4">4. Sundarikabhāradvāga Suttaɱ</a>  74, <a href="#v455">vs 455</a><br />
							<a href="#III.5">5. Māgha Suttaɱ</a>  80, <a href="#v487">vs 487</a><br />
							<a href="#III.6">6. Sabhiya Suttaɱ</a>  85, <a href="#v510">vs 510</a><br />
							<a href="#III.7">7. Sela Suttaɱ</a>  96, <a href="#v548">vs 548</a><br />
							<a href="#III.8">8. Salla Suttaɱ</a>  106, <a href="#v574">vs 574</a><br />
							<a href="#III.9">9. Vāseṭṭha Suttaɱ</a>  108, <a href="#v594">vs 594</a><br />
							<a href="#III.10">10. Kokāliya Suttaɱ</a>  118, <a href="#v657">vs 657</a><br />
							<a href="#III.11">11. Nālaka Suttaɱ</a>  124, <a href="#v679">vs 679</a><br />
							<a href="#III.12">12. Dvayatānupassana Suttaɱ</a>  131, <a href="#v724">vs 724</a></p>

					<p class="f4">IV. Aṭṭhaka Vagga 146, vs. 766-975</p>

					      <p class="fp3 in2"><a href="#IV.1">1. Kāma Suttaɱ</a>  146, <a href="#v766">vs 766</a><br />
							<a href="#IV.2">2. Guhaṭṭhaka Suttaɱ</a>  147, <a href="#v772">vs 772</a><br />
							<a href="#IV.3">3. Duṭṭhaṭṭhaka Suttaɱ</a>  148, <a href="#v780">vs 780</a><br />
							<a href="#IV.4">4. Suddhaṭṭhaka Suttaɱ</a>  150, <a href="#v788">vs 788</a><br />
							<a href="#IV.5">5. Paramaṭṭhaka Suttaɱ</a>  152, <a href="#v796">vs 796</a><br />
							<a href="#IV.6">6. Jarā Suttaɱ</a>  154, <a href="#v804">vs 804</a><br />
							<a href="#IV.7">7. Tissametteyya Suttaɱ</a>  156, <a href="#v814">vs 814</a><br />
							<a href="#IV.8">8. Pasūra Suttaɱ</a>  157, <a href="#v824">vs 824</a><br />
							<a href="#IV.9">9. Māgandiya Suttaɱ</a>  159, <a href="#v835">vs 835</a><br />
							<a href="#IV.10">10. Purābheda Suttaɱ</a>  162, <a href="#v848">vs 848</a><br />
							<a href="#IV.11">11. Kalahavivāda Suttaɱ</a>  164, <a href="#v862">vs 862</a><br />
							<a href="#IV.12">12. Cūlaviyūha Suttaɱ</a>  167, <a href="#v878">vs 878</a><br />
							<a href="#IV.13">13. Mahā Viyūha Suttaɱ</a>  171, <a href="#v895">vs 895</a><br />
							<a href="#IV.14">14. Tuvaṭaka Suttaɱ</a>  174, <a href="#v915">vs 915</a><br />
							<a href="#IV.15">15. Attadaṇḍa Suttaɱ</a>  177, <a href="#v935">vs 935</a><br />
							<a href="#IV.16">16. Sāriputta Suttaɱ</a>  180, <a href="#v955">vs 955</a></p>

					<p class="f4">V. Pārāyana Vagga 184, vs. 976-1149</p>

					      <p class="fp3 in2"><a href="#V.1">1. Vatthu-Gāthā</a>  184, <a href="#v976">vs 976</a><br />
							<a href="#V.2">2. Agitamanāva-Pukkhā</a>  190, <a href="#v1032">vs 1032</a><br />
							<a href="#V.3">3. Tissametteyyamāṇnava-Pukkhā</a>  191, <a href="#v1040">vs 1040</a><br />
							<a href="#V.4">4. Puṇṇakamṇnava-Pukkhāv</a>  192, <a href="#v1043">vs 1043</a><br />
							<a href="#V.5">5. Mettagūmṇnava-Pukkhā</a> 193, <a href="#v1049">vs 1049</a><br />
							<a href="#V.6">6. Dhotakamṇnava-Pukkhā</a>  196, <a href="#v1061">vs 1061</a><br />
							<a href="#V.7">7. Upasīvamṇnava-Pukkhā</a>  197, <a href="#v1069">vs 1069</a><br />
							<a href="#V.8">8. Nandamṇnava-Pukkhā</a>  199, <a href="#v1077">vs 1077</a><br />
							<a href="#V.9">9. Hemakamṇnava-Pukkhā</a>  201, <a href="#v1084">vs 1084</a><br />
							<a href="#V.10">10. Todeyyamṇnava-Pukkhā</a>  202, <a href="#v1088">vs 1088</a><br />
							<a href="#V.11">11. Kappamṇnava-Pukkhā</a>  203, <a href="#v1092">vs 1092</a><br />
							<a href="#V.12">12. Gatukaṇṇimṇnava-Pukkhā</a>  204, <a href="#v1096">vs 1096</a><br />
							<a href="#V.13">13. Bhadrāvudhamṇnava-Pukkhā</a>  205, <a href="#v1101">vs 1101</a><br />
							<a href="#V.14">14. Udayamṇnava-Pukkhā</a>  206, <a href="#v1105">vs 1105</a><br />
							<a href="#V.15">15. Posālamṇnava-Pukkhā</a>  207, <a href="#v1112">vs 1112</a><br />
							<a href="#V.16">16. Mogharāgamṇnava-Pukkhā</a>  208, <a href="#v1116">vs 1116</a><br />
							<a href="#V.17">17. Piŋgiyamṇnava-Pukkhā</a>  209, <a href="#v1120">vs 1120</a></p>

					<p class="f4">[<b>Please note that this version follows the PTS 'New Edition', 2010 verse numbering; the verse numbers in the PTS, beginning at v. 163 do not agree with the BJT or CSCD Pali and the BJT and CSCD Pali do not agree with each other, there are further disagreements at PTS v. 467 and 762 (at which point I gave up. There are further disagreements). The PTS Pali and the PTS Norman translation are in agreement. The Fausbøll translation ends off by one ? beginning at 163?. Rather than consecutively numbering the verses from the beginning, the more logical thing would have been to let it go at numbering the verses in each  Suttaɱ.</b>].</p>

					<p>&nbsp;</p>

					<hr class="hrctr" />

					<p>&nbsp;</p>

					<h1>I. Uraga Vagga</h1>

					<h4 class="ctr c"><a id="I.1">1.</a> Uraga Suttaɱ.</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#I.1">faus</a>] [<a href="../../../../dhamma-vinaya/ati/kd/snp/snp.1-01.than.ati.htm">than</a>]</p>

					<p>&nbsp;</p>

					<p class="f4"><a id="v1">1.</a> Yo uppatitaɱ vineti ko'dhaɱ visaṭaɱ sappavisaɱ va osadhehi,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v2">2.</a> Yo rāgam udacchidā asesaɱ bhisapupphaɱ'va saroruhaɱ vigayha,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v3">3.</a> Yo taṇham udacchidā asesaɱ saritaɱ sīghasaraɱ visosayitvā,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v4">4.</a> Yo mānam udabbadhī asesaɱ naḷasetuɱ'va sudubbalaɱ mahogho,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v5">5.</a> Yo nājjhagamā bhavesu sāraɱ vicīnaɱ puppham iva udumbaresu,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v6">6.</a> Yass'antarato na santi kopā iti bhav-ā-bhavataɱ ca vītivatto,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="pg2"><span class="f2 g"><b>[2]</b></span></a> 7. Yassa vitakkā vidhūpitā ajjhattaɱ suvikappitā asesā,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v8">8.</a> Yo nāccasārī na paccasārī sabbaɱ accagamā imaɱ papañcaɱ,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v9">9.</a> Yo nāccasārī na paccasārī 'sabbaɱ vitatham idan' ti ñatvā loke,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v10">10.</a> Yo nāccasārī na paccasārī 'sabbaɱ vitatham idan' ti vītalobho,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v11">11.</a> Yo nāccasārī na paccasārī 'sabbaɱ vitatham idan' ti vīta-rāgo,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v12">12.</a> Yo nāccasārī na paccasārī 'sabbaɱ vitatham idan' ti vītadoso,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v13">13.</a> Yo nāccasārī na paccasārī 'sabbaɱ vitatham idan' ti vītamoho,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v14">14.</a> Yassānusayā na santi keci, mūlā akusalā samūhatāse,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v15">15.</a> Yassa darathajā na santi keci oraɱ āgamanāya paccayāse,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="v16">16.</a> Yassa vanathajā na santī keci vinibandhāya bhavāya hetukappā,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="f4"><a id="pg3"><span class="f2 g"><b>[3]</b></span></a> 17. Yo nīvaraṇe pahāya pañca anigho tiṇṇakathaɱ katho visallo,||<br />
					So bhikkhu jahāti orapāraɱ urago jiṇṇam iva tacaɱ purāṇaɱ.|| ||</p>

					<p class="ctr">Uraga Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="I.2">2.</a> Dhaniya Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#I.2">faus</a>] [<a href="../../../../dhamma-vinaya/ati/kd/snp/snp.1-02.than.ati.htm">than</a>]</p>

					<p>&nbsp;</p>

					<p class="f4"><a id="v18">18.</a> "Pakkodano duddhakhiro'ham asmi (iti Dhaniyo gopo)||<br />
					Anutīre Mahiyā samānavāso,||<br />
					Channā kuṭi, āhito gini—||<br />
					Atha ce patthayasi pavassa deva."|| ||</p>

					<p class="f4"><a id="v19">19.</a> "Akkodhano vigatakhīlo'ham asmi (iti Bhagavā)||<br />
					Anutīre Mahiy'ekarattivāso,||<br />
					Vivaṭā kuṭi, nibbuto gini—||<br />
					Atha ce patthayasi, pavassa deva."|| ||</p>

					<p class="f4"><a id="v20">20.</a> "Andhakamakasā na vijjare, (iti Dhaniyo gopo)||<br />
					Kacche rūḷhatiṇe caranti gāvo,||<br />
					Vuṭṭhim pi saheyyum āgataɱ,—||<br />
					Atha ce patthayasi, pavassa deva."|| ||</p>

					<p class="f4"><a id="v21">21.</a> "Baddhā hi bhisi susaŋkhatā (iti Bhagavā)||<br />
					Tiṇṇo pāragato vineyya oghaɱ,||<br />
					Attho bhisiyā na vijjati,—||<br />
					Atha ce patthayasi, pavassa deva."|| ||</p>

					<p class="f4"><a id="pg4"><span class="f2 g"><b>[4]</b></span></a> <a id="v22">22.</a> "Gopī mama assavā alolā (iti Dhaniyo gopo)||<br />
					Dīgha-rattaɱ saŋvāsiyā manāpā,||<br />
					Tassa na suṇāmi kiñci pāpaɱ,—||<br />
					Atha ce patthayasi, pavassa deva."|| ||</p>

					<p class="f4"><a id="v23">23.</a> "Cittaɱ mama assavaɱ vimuttaɱ (iti Bhagavā)||<br />
					Dīgha-rattaɱ paribhāvitaɱ sudantaɱ,||<br />
					Pāpaɱ pana me na vijjati||<br />
					Atha ce patthayasi, pavassa deva."|| ||</p>

					<p class="f4"><a id="v24">24.</a> "Attavetanabhato'ham asmī (iti Dhaniyo gopo)||<br />
					Puttā ca me samāniyā arogā,||<br />
					Tesaɱ na suṇāmi kiñci pāpaɱ,—||<br />
					Atha ce patthayasi, pavassa deva."|| ||</p>

					<p class="f4"><a id="v25">25.</a> "Nāhaɱ bhatako'smi kassaci (iti Bhagavā)||<br />
					Nibbiṭṭhena carāmi sabba-loke,||<br />
					Attho bhatiyā na vijjati||<br />
					Atha ce patthayasi, pavassa deva."|| ||</p>

					<p class="f4"><a id="v26">26.</a> "Atthī vasā atthi dhenupā (iti Dhaniyo gopo)||<br />
					Godharaṇiyo paveṇiyo pi atthi,||<br />
					Usabho pi gavampatī ca atthi,—||<br />
					Atha ce patthayasi, pavassa deva."|| ||</p>

					<p class="f4"><a id="v27">27.</a> "N'atthi vasā, n'atthi dhenupā (iti Bhagavā)||<br />
					Godharaṇiyo paveṇiyo pi n'atthi,||<br />
					<a id="pg5"><span class="f2 g"><b>[5]</b></span></a> Usabho pi  gavampatīdha n'atthi,—||<br />
					Atha ce patthayasi, pavassa deva."|| ||</p>

					<p class="f4"><a id="v28">28.</a> "Khīḷā nikhātā asampavedhī, (iti Dhaniyo gopo)||<br />
					Dāmā muñjamāyā navā susaṇaṭhānā,||<br />
					Na hi sakkhinti dhenupā pi chettuɱ,—||<br />
					Atha ce patthayasi pavassa deva."|| ||</p>

					<p class="f4"><a id="v29">29.</a> "Usabho-r-iva chetva, bandhanāni, (iti Bhagavā)||<br />
					Nāgo pūtilataɱ va dāḷayitvā,||<br />
					Nahaɱ puna upessaɱ gabbhaseyyaɱ,—||<br />
					Atha ce patthayasi, pavassa deva."|| ||</p>

					<p class="f4"><a id="v30">30.</a> "Ninnañ ca thalañ ca pūrayanto||<br />
					Mahāmegho pāvassi tāvad eva,||<br />
					Sutvā devassa vassato||<br />
					Imam atthaɱ Dhaniyo abhāsatha."|| ||</p>

					<p class="f4"><a id="v31">31.</a> "Lābho vata no anappako||<br />
					Ye mayaɱ Bhagavantaɱ addasāma,||<br />
					Saraṇaɱ taɱ upema cakkhuma,||<br />
					Satthā no hohi tuvaɱ mahāmuni."|| ||</p>

					<p class="f4"><a id="v32">32.</a> "Gopī ca ahañ ca assavā||<br />
					Brahma-cariyaɱ Sugate carāmase,||<br />
					Jātimaraṇassa pāragā||<br />
					Dukkhass'antakarā bhavāmase."|| ||</p>

					<p class="f4"><a id="pg6"><span class="f2 g"><b>[6]</b></span></a> 33. "Nandati puttehi puttimā, (iti Māro pāpimā)||<br />
					Gomiko gohi tath'eva nandati,||<br />
					Upadhī hi narassa nandanā||<br />
					Na hi so nandati yo nirūpadhī."|| ||</p>

					<p class="f4"><a id="v34">34.</a>"Socati puttehi puttimā, (iti Bhagavā)||<br />
					Gomiko gohi tath'eva socati,||<br />
					Upadhī hi narassa socanā||<br />
					Na hi so socati yo nirūpadhī" ti.|| ||</p>

					<p class="ctr">Dhaniya Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="I.3">3.</a> Khagga Visana Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#I.3">faus</a>] [<a href="../../../../dhamma-vinaya/ati/kd/snp/snp.1-03.than.ati.htm">than</a>]</p>

					<p>&nbsp;</p>

					<p class="f4"><a id="v35">35.</a> Sbbesu bhūtesu nidhaya daṇaḍaɱ||<br />
					Aviheṭhayaɱ aññataram pi tesaɱ,||<br />
					Na puttam iccheyya kuto sahāyaɱ||<br />
					Eko care khaggavisāṇakappo.|| ||</p>

					<p class="f4"><a id="v36">36.</a> Saɱsaggajātassa bhavanti sneho,||<br />
					Snehanv'ayaɱ dūkkham idaɱ pahoti,||<br />
					Ādīnavaɱ snehajaɱ pekkhamāno||<br />
					Eko care khaggavisāṇakappo.|| ||</p>

					<p class="f4"><a id="v37">37.</a> Mitte suhajje anukampamāno||<br />
					Hāpeti atthaɱ paṭibaddha-citto,||<br />
					Etaɱ bhayaɱ santhave pekkhamāno||<br />
					Eko care khaggavisāṇakappo.|| ||</p>

					<p class="f4"><a id="v38">38.</a> Vaɱso vīsālo va yathā visatto||<br />
					Puttesu dāresu ca yā apekhā,||<br />
					<a id="pg7"><span class="f2 g"><b>[7]</b></span>Vaɱsakaḷīro va</a> asajja-māno||<br />
					Eko care khaggavisāṇakappo.|| ||</p>

					<p class="f4"><a id="v39">39.</a> Migo araññamhi yathā abaddho||<br />
					Yenicchakaɱ gacchati gocarāya,||<br />
					Viññū naro seritaɱ pekkhamāno||<br />
					Eko care khaggavisāṇakappo.|| ||</p>

					<p class="f4"><a id="v40">40.</a> Āmantanā hoti sahāyamajjhe||<br />
					Vāse ṭhāne gamane cārikāya,||<br />
					Anabhijjhataɱ seritaɱ pekkhamāno||<br />
					Eko care khaggavisāṇakappo.|| ||</p>

					<p class="f4"><a id="v41">41.</a> Khīḍḍā ratī hoti sahāyamajjhe||<br />
					Puttesu ca vipulaɱ hoti pemaɱ,||<br />
					Piyavippayogaɱ vijiguccha-māno||<br />
					Eko care khaggavisāṇakappo.|| ||</p>

					<p class="f4"><a id="v42">42.</a> Cātuddiso appaṭīgho ca hoti||<br />
					Santussamāno itarītarena,||<br />
					Passariyānaɱ sahitā achambhī|<br />
					Eko care khaggavisāṇakappo.|| ||</p>

					<p class="f4"><a id="v43">43.</a> Dussaŋgahā pabba-jitā pi eke||<br />
					Atho gahaṭṭhā gharam āvasantā,||<br />
					Appo-s-sukko paraputtesu hutvā||<br />
					Eko care khaggavisāṇakappo.|| ||</p>

					<p class="f4"><a id="v44">44.</a> Oropayitvā gihī vyañjanāni||<br />
					Saɱsīnapatto yathā koviḷāro,||<br />
					<a id="pg8"><span class="f2 g"><b>[8]</b></span></a> Chetvāna  vīro gihībandhanāni||<br />
					Eko care khaggavisāṇakappo.|| ||</p>

					<p class="f4"><a id="v45">45.</a> Sace labhetha nipakaɱ sahāyaɱ||<br />
					Saddhiɱ caraɱ sādhuvihāri dhīraɱ,||<br />
					Abhibhuyya sabbāni parissayāni||<br />
					Careyya ten'atta-mano satīmā.|| ||</p>

					<p class="f4"><a id="v46">46.</a> No ce labhetha nipakaɱ sahāyaɱ||<br />
					Saddhiɱ caraɱ sādhuvihāri dhīraɱ,||<br />
					Rājā va raṭṭhaɱ vijitaɱ pahāya||<br />
					Eko care khaggavisāṇakappo.|| ||</p>

					<p class="f4"><a id="v47">47.</a> Addhā pasaɱsāma sahāyasampadaɱ||<br />
					Seṭṭhā samā sevitabbā sahāyā,||<br />
					Ete aladdhā anavajjabhojī||<br />
					Eko care khaggavisāṇakappo.|| ||</p>

					<p class="f4"><a id="v48">48.</a> Disvā suvaṇṇassa pabhassarāni||<br />
					Kammāraputtena suniṭṭhitāni,||<br />
					Saŋghaṭṭamānāni duve bhujasmiɱ||<br />
					Eko care khaggavisāṇakappo.|| ||</p>

					<p class="f4"><a id="v49">49.</a> Evaɱ dutiyena sahā mam'assa||<br />
					Vācābhilāpo abhisajjanā vā,||<br />
					Etaɱ bhayaɱ āyatiɱ pekkhamāno||<br />
					Eko care khaggavisāṇakappo.|| ||</p>

					<p class="f4"><a id="v50">50.</a> Kāmā hi citrā madhurā manoramā||<br />
					Virūparūpena mathenti cittaɱ,||<br />
					Ādīnavaɱ kāma-guṇesu disvā||<br />
					Eko care khaggavisāṇakappo.|| ||</p>

					<p class="f4"><a id="v51">51.</a> 'Itī ca gaṇḍo ca upaddavo ca||<br />
					Rogo ca sallañ ca bhayañ ca m'etaɱ,||<br />
					Etaɱ bhayaɱ kāma-guṇesu disvā||<br />
					Eko care khaggavisāṇakappo.|| ||</p>

					<p class="f4"><a id="pg9"><span class="f2 g"><b>[9]</b></span></a> 52. Sītañ ca uṇhañ ca, khudaɱ pipāsaɱ,||<br />
					Vātātape ḍaɱsasiriɱsape ca,||<br />
					Sabbāni p'etāni abhisambhavitvā||<br />
					Eko care khaggavisāṇakappo.|| ||</p>

					<p class="f4"><a id="v53">53.</a> Nāgo va yūthāni vivajjayitvā||<br />
					Sañjātakhandho padumī uḷāro,||<br />
					Yathābhirantaɱ vihare araññe||<br />
					Eko care khaggavisāṇakappo.|| ||</p>

					<p class="f4"><a id="v54">54.</a> Aṭṭhānata taɱ sangaṇ'ikā-ratassa,||<br />
					Yaɱ phassaye sāmayikaɱ vimuttiɱ,—||<br />
					Ādiccabandhussa vaco nisamma||<br />
					Eko care khaggavisāṇakappo.|| ||</p>

					<p class="f4"><a id="v55">55.</a> Diṭṭhīvisūkāni upātivatto||<br />
					Patto niyāmaɱ paṭiladdhaMaggo,||<br />
					'Uppannañāṇo'mhi anaññaneyyo'||<br />
					Eko care khaggavisāṇakappo.|| ||</p>

					<p class="f4"><a id="v56">56.</a> Nillolupo nikkuho nippipāso||<br />
					Nimmakkho niddhantakasāvamoho,||<br />
					Nirāsayo sabba-loke bhavitvā||<br />
					Eko care khaggavisāṇakappo.|| ||</p>

					<p class="f4"><a id="v57">57.</a> Pāpaɱ sahāyaɱ parivajjayetha||<br />
					Anatthadassiɱ visame niviṭṭhaɱ,||<br />
					Sayaɱ na seve pasutaɱ pamattaɱ,||<br />
					Eko care khaggavisāṇakappo.|| ||</p>

					<p class="f4"><a id="pg10"><span class="f2 g"><b>[10]</b></span></a> 58. Bahu-s-sutaɱ dhamma-dharaɱ bhajetha||<br />
					Mittaɱ uḷāraɱ paṭibhānavantaɱ,||<br />
					Aññāya atthāni vineyya kaŋkhaɱ||<br />
					Eko care khaggavisāṇakappo.|| ||</p>

					<p class="f4"><a id="v59">59.</a> Khīḍḍaɱ ratiɱ kāma-sukhañ ca loke||<br />
					Analaɱkaritvā anapekkhamāno,||<br />
					Vibhūsanaṭṭhānā virato sacca-vādī||<br />
					Eko care khaggavisāṇakappo.|| ||</p>

					<p class="f4"><a id="v60">60.</a> Puttañ ca dāraɱ pitarañ ca mātaraɱ||<br />
					Dhanāni dhaññāni ca bandhavāni ca,||<br />
					Hitvāna kāmāni yathodhikāni||<br />
					Eko care khaggavisāṇakappo.|| ||</p>

					<p class="f4"><a id="v61">61.</a> 'Saŋgo eso, parittam ettha sokhyaɱ,||<br />
					App'assādo, dukkham ettha bhiyyo,||<br />
					Gaḷo eso'iti ñatvā mutīmā||<br />
					Eko care khaggavisāṇakappo.|| ||</p>

					<p class="f4"><a id="v62">62.</a> Sandāḷayitvā saŋyojanāni||<br />
					Jālaɱ va bhetvā salil'ambucārī,||<br />
					Aggīva daḍḍhaɱ anivatta-mano||<br />
					Eko care khaggavisāṇakappo.|| ||</p>

					<p class="f4"><a id="v63">63.</a> Okkakhitta cakkhu na ca pādalolo||<br />
					Guttindriyo rakkhitamānasāno,||<br />
					Anavassuto apariḍayha-māno||<br />
					Eko care khaggavisāṇakappo.|| ||</p>

					<p class="f4"><a id="v64">64.</a> Ohārayitvā gihīvyañjanāni||<br />
					Sañchannapatto yathā pārichatto,||<br />
					<a id="pg11"><span class="f2 g"><b>[11]</b></span></a> Kāsāyavattho abhini-k-khamitvā||<br />
					Eko care khaggavisāṇakappo.|| ||</p>

					<p class="f4"><a id="v65">65.</a> Rasesu gedhaɱ akaraɱ alolo||<br />
					Anaññaposī sapadānacārī,||<br />
					Kule kule appaṭibaddha-citto||<br />
					Eko care khaggavisāṇakappo.|| ||</p>

					<p class="f4"><a id="v66">66.</a> Pahāya pañcāvaraṇāni cetaso||<br />
					Upakkilese vyapanujja sabbe,||<br />
					Anissito chetvā sinehadosaɱ||<br />
					Eko care khaggavisāṇakappo.|| ||</p>

					<p class="f4"><a id="v67">67.</a> Vipiṭṭhikatvāna sukhaɱ dukhañ ca||<br />
					Pubbe va ca somanadomanassaɱ,||<br />
					Laddhān'upekkhaɱ samathaɱ visuddhaɱ||<br />
					Eko care khaggavisāṇakappo.|| ||</p>

					<p class="f4"><a id="v68">68.</a> Āraddha-viriyo paramatthapattiyā||<br />
					Alīnacitto akusītavutti,||<br />
					Daḷhanikkamo thāma balūpapanno||<br />
					Eko care khaggavisāṇakappo.|| ||</p>

					<p class="f4"><a id="v69">69.</a> Paṭisallānaɱ jhānam ariñcamāno||<br />
					Dhammesu niccaɱ anuDhamma-cārī,||<br />
					Ādīnavaɱ sammasitā bhavesu||<br />
					Eko care khaggavisāṇakappo.|| ||</p>

					<p class="f4"><a id="v70">70.</a> Taṇhakkhayaɱ patthayaɱ appamatto||<br />
					Ānalamūgo sutavā satīmā,||<br />
					Saŋkhātadhammo niyato padhānavā||<br />
					Eko care khaggavisāṇakappo.|| ||</p>

					<p class="f4"><a id="pg12"><span class="f2 g"><b>[12]</b></span></a> 71. Sīho va saddesu asantasanto||<br />
					Vāto va jālamhi asajja-māno,||<br />
					Padumaɱ va toyena alippamāno||<br />
					Eko care khaggavisāṇakappo.|| ||</p>

					<p class="f4"><a id="v72">72.</a> Sīho yathā dāṭhabalī pasayha||<br />
					Rājā migānaɱ Abhibhuyyacārī,||<br />
					Sevetha pantāni sen'āsanāni||<br />
					Eko care khaggavisāṇakappo.|| ||</p>

					<p class="f4"><a id="v73">73.</a> Mettaɱ upekkhaɱ karuṇaɱ vimuttiɱ||<br />
					Āseva-māno muditañ ca kāle,||<br />
					Sabbena lokena avirujjhamāno||<br />
					Eko care khaggavisāṇakappo.|| ||</p>

					<p class="f4"><a id="v74">74.</a> Rāgañ ca dosañ ca pahāya mohaɱ||<br />
					Sandāḷayitvā saŋyojanāni,||<br />
					Asantasaɱ jīvitasaŋkhayamhi||<br />
					Eko care khaggavisāṇakappo.|| ||</p>

					<p class="f4"><a id="v75">75.</a> Bhajanti sevanti ca kāraṇatthā||<br />
					Nikkāraṇā dullabhā ajja mittā,||<br />
					Attaṭṭhapaññā asuci manussā||<br />
					Eko care khaggavisāṇakappo.|| ||</p>

					<p class="ctr">Khagaggavisāṇa Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="I.4">4.</a> Kasibhāradvāga Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#I.4">faus</a>] [<a href="../../../../dhamma-vinaya/ati/kd/snp/snp.1-04.than.ati.htm">than</a>]</p>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Magadhesu viharati Dakkhiṇā- <a id="pg13"><span class="f2 g"><b>[13]</b></span></a> girismiɱ Ekanāḷāyaɱ brāhmaṇa-gāme. Tena kho pana samayena KasīBhāradvājassa brāhmaṇassa pañca-mattāni nangalasatāni payuttāni honti vappakāle.|| ||</p>

					<p class="f4">Atha kho Bhagavā pubbanha-samayaɱ nivāsetvā patta-cīvaram ādāya yena KasīBhāradvājassa brāhmaṇassa kammanto ten'upasankami. Tena kho pana samayena KasīBhāradvājassa brāhmaṇassa parivesanā vattati. Atha kho Bhagavā yena parivesanā ten'upasankami, upasankamitvā eka-m-antaɱ aṭṭhāsi. Addasā kho KasīBhāradvājo brāhmaṇo Bhagavantaɱ piṇḍāya ṭhitaɱ, disvāna Bhagavantaɱ etad avoca:|| ||</p>

					<p class="f4">"Ahaɱ kho samaṇa kasāmi ca vapāmi ca, kasitvā ca vapitvā ca bhuñjāmi, tvam pi samaṇa kasassu ca vapassu ca, kasitvā ca vapitvā ca bhuñjassū" ti.|| ||</p>

					<p class="f4">"Aham pi kho brāhmaṇa kasāmi ca vapāmi ca, kasitvā ca vapitvā ca bhuñjāmī" ti.|| ||</p>

					<p class="f4">"Na kho pana mayaɱ passāma bhoto Gotamassa yugaɱ vā nangalaɱ vā phālaɱ vā pācanaɱ vā balivadde vā, atha ca pana bhavaɱ Gotamo evam āha: aham pi kho brāhmaṇa kasāmi ca vapāmi ca, kasitvā ca vapitvā ca bhuñjāmī" ti.|| ||</p>

					<p class="f4">Atha kho KasīBhāradvājo brāhmaṇo Bhagavantaɱ gāthāya ajjhabhāsi: || ||</p>

					<p class="f4"><a id="v76">76.</a> "Kassako paṭijānāsi, na ca passāma te kasiɱ,||<br />
					Kasiɱ no pucchito brūhi, yathā jānemu te kasiɱ."|| ||</p>

					<p class="f4"><a id="v77">77.</a> "Saddhā bījaɱ tapo vuṭṭhi, paññā me yuganangalaɱ,||<br />
					Hiri īsā, mano yottaɱ, sati me phālapācanaɱ.|| ||</p>

					<p class="f4"><a id="pg14"><span class="f2 g"><b>[14]</b></span></a> 78. Kāyagutto vacīgutto āhāre udare yato,||<br />
					Saccaɱ karomi niddānaɱ, soraccaɱ me pamocanaɱ.|| ||</p>

					<p class="f4"><a id="v79">79.</a> Viriyaɱ me dhuradhorayhaɱ, yogakkhemādhivāhanaɱ,||<br />
					Gacchati anivattantaɱ, yattha gantvā na socati.|| ||</p>

					<p class="f4"><a id="v80">80.</a> Evam esā kasī kaṭṭhā, sā hoti amatapphalā:||<br />
					Etaɱ kasiɱ kasītvāna sabba-dukkhā pamuccatī" ti.|| ||</p>

					<p class="f4">Atha kho KasīBhāradvājo brāhmaṇo mahatiyā kaɱsapātiyā pāyāsaɱ vaḍḍhetvā Bhagavato upanāmesi: "Bhuñjatu bhavaɱ Gotamo pāyāsaɱ, kassako bhavaɱ, yaɱ hi bhavaɱ Gotamo amataphalaɱ kasiɱ kasatī" ti.|| ||</p>

					<p class="f4"><a id="v81">81.</a> "Gāthābhigītaɱ me abhojayyaɱ,||<br />
					Sampassataɱ brāhmaṇa n'esa dhammo,||<br />
					Gāthābhigītaɱ panudanti buddhā,||<br />
					Dhamme satī brāhmaṇa vuttir esā.|| ||</p>

					<p class="f4"><a id="v82">82.</a> Aññena ca kevalinaɱ mahesiɱ||<br />
					Khīṇ'āsavaɱ kukkuccamūpasantaɱ,||<br />
					Annena pānena upaṭṭhahassu,||<br />
					Khettaɱ hi taɱ puññapekhassa hotī" ti.|| ||</p>

					<p class="f4"><a id="pg15"><span class="f2 g"><b>[15]</b></span></a>"Atha kassa c'āhaɱ bho Gotama imaɱ pāyāsaɱ dammī" ti.|| ||</p>

					<p class="f4">"Na kho'haɱ taɱ brāhmaṇa passāmi sa-devake loke sa-mārake sa-brahmake sa-s-samaṇa-brāhmaṇīyā pajāya sadeva-manussāya yassa so pāyāso bhutto sammā pariṇāmaɱ gaccheyya aññatra Tathāgatassa vā Tathāgata-sāvakassa vā, tena hi tvaɱ brāhmamaṇa taɱ pāyāsaɱ appaharite vā chaḍḍehi appāṇake vā udake opilāpehī" ti.|| ||</p>

					<p class="f4">Atha kho KasīBhāradvājo brāhmaṇo taɱ pāyāsaɱ appāṇake udake opilāpesī. Atha kho so piyāso udake pakkhītto cicciṭāyati ciṭiciṭāyati sandhupāyati sampadhūpāyati. Seyyathā pi nāma phālo divasasantatto udake pakkhītto cicciṭāyati ciṭiciṭāyati sandhupāyati sampadhūpāyati, evam eva so pāyāso udake pakkhītto cicciṭāyati ciṭiciṭāyati sandhūpāyati sampadhūpāyati.|| ||</p>

					<p class="f4">Atha kho KasīBhāradvājo brāhmaṇo saɱviggo loma-haṭṭha-jāto yena Bhagavā ten'upasankami,||<br />
					upasankamitvā Bhagavato pādesu sirasā nipatitvā Bhagavantaɱ etad avoca: || ||</p>

					<p class="f4">"Abhikkantaɱ bho Gotama abhīkkantaɱ bho Gotama: seyyathā pi bho Gotama nikkujjitaɱ vā ukkujjeyya, paṭi-c-channaɱ vā vivareyya, mūḷhassa vā Maggaɱ ācikkheyya, andha-kāre vā telapajjātaɱ dhāreyya, 'cakkhu-manto rūpāni dakkhintī' ti, evam evaɱ bhotā Gotamena aneka-pariyāyena dhammo pakāsito. Es'āhaɱ bhavantaɱ Gotamaɱ saraṇaɱ <a id="pg16"><span class="f2 g"><b>[16]</b></span></a> gacchāmi Dhammañ ca bhikkhu-Saŋghañ ca, labheyyāhaɱ bhoto Gotamassa santike pabbajjaɱ, labheyyaɱ upasampadan" ti.|| ||</p>

					<p class="f4">Alattha kho KasīBhāradvājo brāhmaṇo Bhagavato santike pabbajjaɱ, alattha upasampadaɱ. Acir'ūpasampanno kho pan'āyasmā Bhāradvājo eko vūpakaṭṭhe appamatto ātāpī pahit'atto viharanto nacirass'eva yass'atthāya kula-puttā samma-d-eva agārasmā anagāriyaɱ pabbajanti.|| ||</p>

					<p class="f4">Tad anuttaraɱ Brahma-cariya-pariyosānaɱ diṭṭhe'va dhamme sayaɱ abhiññā sacchi-katvā apasampajja vibhāsi. "Khīṇā jāti, vusitaɱ Brahma-cariyaɱ, kataɱ karaṇīyaɱ, nāparaɱ itthattāyā" ti abbhaññāsi. Aññataro ca kho pan'āyasmā Bhāradvājo arahataɱ ahosīti.|| ||</p>

					<p class="ctr">KasīBhāradvāja Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="I.5">5.</a>Cunda Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#I.5">faus</a>] [<a href="../../../../dhamma-vinaya/ati/kd/snp/snp.1-05.than.ati.htm">than</a>]</p>

					<p>&nbsp;</p>

					<p class="f4"><a id="v83">83.</a> "Pucchāmi muniɱ pahūtapaññaɱ (iti Cundo kammāraputto)||<br />
					Buddhaɱ dhammassāmiɱ vītataṇhaɱ||<br />
					Dīpaduttamaɱ sārathinaɱ pavaraɱ||<br />
					Kati loke samaṇā tad iɱgha brūhi."|| ||</p>

					<p class="f4"><a id="v84">84.</a> "Caturo samaṇā, na pañcamo'tthī (Cundā ti Bhagavā)||<br />
					<a id="pg17"><span class="f2 g"><b>[17]</b></span></a> Te te āvikaromi sakkhipuṭṭho:||<br />
					Maggajino Maggadesako ca,||<br />
					Magge jīvati, yo ca Maggadūsi."|| ||</p>

					<p class="f4"><a id="v85">85.</a> "Kaɱ Maggajinaɱ vadanti buddhā, (iti Cundo kammāraputto)||<br />
					Maggakkhāyī kathaɱ atulyo hoti,||<br />
					Magge jīvati me brūhi puṭṭho,||<br />
					Atha me āvikarohi Maggadūsiɱ."|| ||</p>

					<p class="f4"><a id="v86">86.</a> "Yo tiṇṇakathaɱ katho visallo||<br />
					Nibbānābhirato anānugiddho,||<br />
					Lokassa sa-devakassa netā,||<br />
					Tādiɱ Maggajikaɱ vadanti buddhā.|| ||</p>

					<p class="f4"><a id="v87">87.</a> Paramaɱ paraman ti yo'dha ñatvā||<br />
					Akkhāti vibhajati idh'eva dhammaɱ,||<br />
					Taɱ kaŋkhacch'idaɱ muniɱ anejaɱ||<br />
					Dutiyaɱ bhikkhūkamāhu Maggadesiɱ.|| ||</p>

					<p class="f4"><a id="v88">88.</a> Yo dhammapade sudesite||<br />
					Magge jīvati saññato satīmā,||<br />
					Anavajjapadāni seva-māno||<br />
					Tatiyaɱ bhikkhunam āhu Maggajīviɱ.|| ||</p>

					<p class="f4"><a id="v89">89.</a> Chadanaɱ katvāna subbatānaɱ||<br />
					Pakkhandi kuladūsako pagabbho,||<br />
					Māyāvī asaññato palāpo||<br />
					Patirūpena caraɱ, sa Maggadūsī.|| ||</p>

					<p class="f4"><a id="v90">90.</a> Ete ca paṭivijjha yo gahaṭṭho||<br />
					sutavā ariya-sāvako sapañño||<br />
					<a id="pg18"><span class="f2 g"><b>[18]</b></span></a> Sabbe ne'tādisā' ti ñatvā||<br />
					Iti disvā na hāpeti tassa saddhā,—||<br />
					Kathaɱ hi duṭṭhena asampaduṭṭhaɱ||<br />
					Suddhaɱ asuddhena samaɱ kareyyā" ti.|| ||</p>

					<p class="ctr">Cunda Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="I.6">6.</a> Parābhava Suttaɱ</h4>

					<p>&nbsp;</p>

					<p class="f4">Evaɱ me sutaɱ:</p>

					<p class="f4">Ekaɱ samayaɱ Bhagavā Sāvatthiyaɱ viyarati Jetavane Anāthapiṇḍikassa ārāme. Atha kho aññatarā devatā abhikkantāya rattiyā abhikkanta-vaṇṇā kevala-kappaɱ Jetavanaɱ obhāsetvā yena Bhagavā ten'upasankami. Upasaŋkamitvā Bhagavantaɱ abhivādetvā eka-m-antaɱ aṭṭhāsi. Eka-m-antaɱ ṭhitā kho sā devatā Bhagavantaɱ gāthāya ajjhabhāsi:|| ||</p>

					<p class="f4"><a id="v91">91.</a> "Parābhavantaɱ purisaɱ mayaɱ pucchāma Gotamaɱ,||<br />
					Bhagavantaɱ puṭṭhum āgamma: kiɱ parābhavato mukhaɱ."|| ||</p>

					<p class="f4"><a id="v92">92.</a> "Suvijāno bhavaɱ hoti, suvijāno parābhavo,||<br />
					Dhamma-kāmo bhavaɱ hoti dhammadessī parābhavo."|| ||</p>

					<p class="f4">93 "Iti h'etaɱ vijānāma, paṭhamo so parābhavo,||<br />
					Dutiyaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="v94">94.</a> "Asant'assa piyā hontī, sante na kurute piyaɱ,||<br />
					Asataɱ dhammaɱ roceti, taɱ parābhavato mukhaɱ."|| ||</p>

					<p class="f4"><a id="v95">95.</a> "Iti h'etaɱ vijānāma, dutiyo so parābhavo,||<br />
					Tatiyaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="pg19"><span class="f2 g"><b>[19]</b></span></a> 96. "Niddāsīlī  sabhāsīlī anuṭṭhātā ca yo naro,||<br />
					Alaso ko'dhapaññāṇo, taɱ parābhavato mukhaɱ."|| ||</p>

					<p class="f4"><a id="v97">97.</a> "Iti h'etaɱ vijānāma, tatiyo so parābhavo,||<br />
					Catutthaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="v98">98.</a> "Yo mātaraɱ vā pitaraɱ vā jiṇṇakaɱ gatayobbanaɱ,||<br />
					Pahū santa na bharati, taɱ parābhavato mukhaɱ."|| ||</p>

					<p class="f4"><a id="v99">99.</a> "Iti h'etaɱ vijānāma, catuttho so parābhavo,||<br />
					Pañcamaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="v100">100.</a> "Yo brāhmaṇaɱ vā samaṇaɱ vā aññaɱ vā pi vaṇibbakaɱ,||<br />
					Musā-vādena vañceti, taɱ parābhavato mukhaɱ."|| ||</p>

					<p class="f4"><a id="v101">101.</a> "Iti h'etaɱ vijānāma, pañcamo so parābhavo,||<br />
					Chaṭṭhamaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="v102">102.</a> "Pahūtavitto puriso sahirañño sabhojano,||<br />
					Eko bhuñjati sādūni, taɱ parābhavato mukhaɱ."|| ||</p>

					<p class="f4"><a id="v103">103.</a> "Iti h'etaɱ vijānāma, chaṭaṭṭhamo so parābhavo,||<br />
					Sattamaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="v104">104.</a> "Jātitthadadho dhanatthaddho gottatthaddho ca yo naro,||<br />
					Sañ ñātiɱ atimaññeti, taɱ parābhavato mukhaɱ."|| ||</p>

					<p class="f4"><a id="v105">105.</a> "Iti h'etaɱ vijānāma, sattamo so parābhavo,||<br />
					Aṭṭhamaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="v106">106.</a> "Itthidhutto surādhutto akkhadhatto ca yo naro,||<br />
					Laddhaɱ laddhaɱ vināseti, taɱ parābhavato mukhaɱ."|| ||</p>

					<p class="f4"><a id="pg20"><span class="f2 g"><b>[20]</b></span></a> 107. "Iti h'etaɱ vijānāma, aṭṭhamo so parābhavo,||<br />
					Navamaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="v108">108.</a> "Sehi dārehi asantuṭṭho vesiyāsu padissati,||<br />
					Dissati paradāresu, taɱ parābhavato mukhaɱ."|| ||</p>

					<p class="f4"><a id="v109">109.</a> "Iti h'etaɱ vijānāma, navamo so parābhavo,||<br />
					Dasamaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="v110">110.</a> "Atītayobbano poso āneti timbarutthaniɱ,||<br />
					Tassā issā na supati, taɱ parābhavato mukhaɱ."|| ||</p>

					<p class="f4"><a id="v111">111.</a> "Iti h'etaɱ vijānāma, dasamo so parābhavo,||<br />
					Ekādasamaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="v112">112.</a> "Itthisoṇḍiɱ vikiraṇiɱ purīsaɱ vā pi tādisaɱ,||<br />
					Issarīyasmīɱ ṭhāpeti, taɱ parābhavato mukhaɱ."|| ||</p>

					<p class="f4"><a id="v113">113.</a> "Iti h'etaɱ vijānāma, ekādasamo so parābhavo,||<br />
					Dvādasamaɱ Bhagavā brūhi: kiɱ parābhavato mukhaɱ."|| ||</p>

					<p class="f4"><a id="v114">114.</a> "Appabhogo mahātaṇho khattiye jāyato kule,||<br />
					So'dha rajjaɱ patthayati, taɱ parābhavato mukhaɱ."|| ||</p>

					<p class="f4"><a id="v115">115.</a> "Ete parābhave loke paṇḍito samavekikhiya,||<br />
					Ariyo dassana-sampanno, sa lokaɱ bhajate sivan" ti.|| ||</p>

					<p class="ctr">Parābhava Suttaɱ Niṭṭhitaɱ|| ||</p>

					<p>&nbsp;</p>

 					<p><a id="pg21"><span class="f2 g"><b>[21]</b></span></a></p>

					<hr class="hrctr" />

					<p>&nbsp;</p>

					<h4 class="ctr c"><a id="I.7">7.</a>Vasala Suttaɱ</h4>

					<p class="f4">Evaɱ me sutaɱ:|| ||</p>

					<p class="f4">Ekaɱ Bhagavā Sāvatthiyaɱ viharati Jetavane Anāthapiṇḍikassa ārāme. Atha kho Bhagavā pubbanha samayaɱ nivāsetvā patta-cīvaraɱ ādāya Sāvatthiyaɱ piṇḍāya pāvisi. Tena kho pana samayena AggikaBhāradvājassa brāhmaṇassa nivesane aggi pajjalito hoti, āhuti paggahitā. Atha kho Bhagavā Sāvatthiyaɱ sapadānaɱ piṇḍāya cara-māno yena AggikaBhāradvājassa brāhmaṇassa nivesanaɱ ten'upasankami. Addasā kho AggikaBhāradvājo brāhmaṇo Bhagavantaɱ dūrato'va āga-c-chantaɱ. Disvāna Bhagavantaɱ etad avoca: "tatr'eva muṇḍaka tatr'eva samaṇaka, tatr'eva vasalaka tiṭṭhāhī" ti.|| ||</p>

					<p class="f4">Evaɱ vutte Bhagavā AggikaBhāradvājaɱ brāhmaṇaɱ etad avoca: "jānāsi panā tvaɱ brāhmaṇa vasalaɱ vā vasalakaraṇe vā dhamme" ti.|| ||</p>

					<p class="f4">"Na khv'āhaɱ bho Gotama jānāmi vasalaɱ vā vasalakaraṇe vā dhamme. Sādhu me bhavaɱ Gotamo tathā dhammaɱ desetu, yathā'haɱ jāneyyaɱ vasalaɱ vā vasalakaraṇe vā dhamme" ti.|| ||</p>

					<p class="f4">"Tena hi brāhmaṇa suṇāhi, sādhukaɱ mana-sikarohi bhāsissāmī" ti. "Evaɱ bho" ti kho AggikaBhāradvājo brāhmaṇo Bhagavato paccassosī. Bhagavā etad avoca: || ||</p>

					<p class="f4"><a id="v116">116.</a> "Kodhano upanābhi ca pāpamakkhī ca yo naro,||<br />
					Vipannadiṭṭhi māyāvī, taɱ jaññā'vasalo' iti.|| ||</p>

					<p class="f4"><a id="v117">117.</a> Ekajaɱ va dījaɱ vā pi yo'dha pāṇāni hiɱsati,||<br />
					Yassa pāṇe dayā n'atthi taɱ jaññā'vasalo' iti.|| ||</p>

					<p class="f4"><a id="pg22"><span class="f2 g"><b>[22]</b></span></a> 118. Yo hanti parirundhati gāmāni nigamāni ca,||<br />
					Niggāhako samaññāto, taɱ jaññā'vasalo' iti.|| ||</p>

					<p class="f4"><a id="v119">119.</a> Gāme vā yadi vāraññe yaɱ paresaɱ mamāyitaɱ,||<br />
					Theyyā ādinnaɱ ādiyati, taɱ jaññā'vasalo' iti.|| ||</p>

					<p class="f4"><a id="v120">120.</a> Yo have iṇam ādāya cujjamāno palāyati,||<br />
					"Na hi te iṇam atthi" ti, taɱ jaññā'vasalo' iti.|| ||</p>

					<p class="f4"><a id="v121">121.</a> Yo ve kiñcikkhakamyatā panthasmiɱ vajataɱ janaɱ,||<br />
					Hantivā kiñcīkkham ādeti, taɱ jaññā'vasalo' iti.|| ||</p>

					<p class="f4"><a id="v122">122.</a> Yo attabhetu parahetu dhanahetū ca yo naro,||<br />
					Sakikhīpuṭṭho musā brūti, taɱ jaññā'vasalo' iti.|| ||</p>

					<p class="f4"><a id="v123">123.</a> Yo ñātinaɱ sakhānaɱ vā dāresu patidissati,||<br />
					Sabhasā sampiyena vā, taɱ jaññā'vasalo' iti.|| ||</p>

					<p class="f4"><a id="v124">124.</a> Yo mātaraɱ vā pitaraɱ vā jiṇṇakaɱ gatayobbanaɱ,||<br />
					Pahū santo na bharati, taɱ jaññā'vasalo' iti.|| ||</p>

					<p class="f4"><a id="v125">125.</a> Yo mātaraɱ vā pitaraɱ vā bhātaraɱ bhaginiɱ sasuɱ,||<br />
					Hanti roseti vācāya, taɱ jaññā'vasalo' iti.|| ||</p>

					<p class="f4"><a id="v126">126.</a> Yo atthaɱ pucchito santo anattham anusāsati,||<br />
					Paṭicchannena manteti, taɱ jaññā'vasalo' iti.|| ||</p>

					<p class="f4"><a id="v127">127.</a> Yo katvā pāpakaɱ kammaɱ 'mā maɱ jaññā' ti icchati,||<br />
					Yo paṭi-c-channa-kammanto, taɱ jaññā'vasalo' iti.|| ||</p>

					<p class="f4"><a id="v128">128.</a> Yo ve parakulaɱ gantvā bhutvāna sucibhojanaɱ,||<br />
					Āgataɱ na paṭipūjeti, taɱ jaññā'vasalo' iti.|| ||</p>

					<p class="f4"><a id="v129">129.</a> Yo brāhmaṇaɱ vā samaṇaɱ vā aññaɱ vā pi vaṇibbakaɱ,||<br />
					Musā-vādena vañceti, taɱ jaññā'vasalo' iti.|| ||</p>

					<p class="f4"><a id="pg23"><span class="f2 g"><b>[23]</b></span></a> 130. Yo brāhmaṇaɱ vā samaṇaɱ vā bhattakāle upaṭṭhite,||<br />
					Roseti vācā na ca deti, taɱ jaññā'vasalo' iti.|| ||</p>

					<p class="f4"><a id="v131">131.</a> Asataɱ yo'dha pabrūti mohena paḷiguṇṭhito,||<br />
					Kiñcikkhaɱ nijigiɱsāno, taɱ jaññā'vasalo' iti.|| ||</p>

					<p class="f4"><a id="v132">132.</a> Yo c'attānaɱ samukkaɱse parañ ca-m-avajānati,||<br />
					Nihīno sena mānena, taɱ jaññā'vasalo' iti.|| ||</p>

					<p class="f4"><a id="v133">133.</a> Rosako kadariyo ca pāpiccho maccharī saṭho,||<br />
					Ahiriko anottāpī, taɱ jaññā'vasalo' iti.|| ||</p>

					<p class="f4"><a id="v134">134.</a> Yo Buddhaɱ paribhāsati atha vā tassa sāvakaɱ,||<br />
					Paribbājaɱ gahaṭṭhaɱ vā, taɱ jaññā'vasalo' iti.|| ||</p>

					<p class="f4"><a id="v135">135.</a> Yo ve anarahā santo arahaɱ paṭijānati,||<br />
					Coro sa-brahmake loke esa kho vasalādhamo,||<br />
					Ete kho vasalā vutthā, mayā vo ye pakāsitā.|| ||</p>

					<p class="f4"><a id="v136">136.</a> Na jaccā vasalo hoti, na jaccā hoti brāhmaṇo,||<br />
					Kammanā vasalo hoti, kammanā hoti brāhmaṇo.|| ||</p>

					<p class="f4"><a id="v137">137.</a> Tad aminā pi jānātha, yathā me'daɱ nidassanaɱ,||<br />
					Caṇḍālaputto sopāko Mātaŋgo iti vissuto.|| ||</p>

					<p class="f4"><a id="pg24"><span class="f2 g"><b>[24]</b></span></a> 138. So yasaɱ paramaɱ patto Mataŋgo yaɱ sudullabhaɱ,||<br />
					Āgañchuɱ tass'upaṭṭhānaɱ khattiyā brāhmaṇā bahū.|| ||</p>

					<p class="f4"><a id="v139">139.</a> So devayānam āruyha, virajaɱ so mahā-pathaɱ,||<br />
					Kāmarāgaɱ virāchetvā brahma-lok'ūpago ahū||<br />
					Na naɱ jāti nivāresi Brahma-lokūpapattiyā.|| ||</p>

					<p class="f4"><a id="v140">140.</a> Ajjhāyakakule jātā brāhmaṇā mattabandhavā,||<br />
					Te ca pāpesu kammesu abhiṇham upadissare,|| ||</p>

					<p class="f4"><a id="v141">141.</a> Dṭṭhe va dhamme gārayhā samparāye ca duggatiɱ—,||<br />
					Na ne jāti nivāreti duggaccā garahāya vā.|| ||</p>

					<p class="f4"><a id="v142">142.</a> Na jaccā vasalo hoti, na jaccā hoti brāhmaṇo,||<br />
					Kammanā vasalo hoti, kammanā hoti brāhmaṇo" ti.|| ||</p>

					<p class="f4">Evaɱ vutte AggikaBhāradvājo brāhmaṇo Bhagavantaɱ etad avoca:|| ||</p>

					<p class="f4">"Abhikkantaɱ bho Gotama abhīkkantaɱ bho Gotama. Seyyathā pi bho Gotama nikkujjitaɱ vā ukkujjeyya, paṭi-c-channaɱ vā vivareyya, mūḷhassa vā Maggaɱ ācikkheyya, andha-kāre vā telapajjātaɱ dhāreyya, 'cakkhu-manto rūpāni dakkhintī' ti, evam evaɱ bhotā Gotamena aneka-pariyāyena dhammo pakāsito. Es'āhaɱ bha- <a id="pg25"><span class="f2 g"><b>[25]</b></span></a> vantaɱ  Gotamaɱ saraṇaɱ gacchāmi Dhammañ ca bhikkhu-Saŋghañ ca. Upāsakaɱ maɱ bhavaɱ Gotamo dharetu ajja-t-agge pāṇupetaɱ saraṇaɱ gatan" ti.|| ||</p>

					<p class="ctr">Vasala Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="I.8">8.</a>Metta Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#I.8">faus</a>] [<a href="../../../../dhamma-vinaya/ati/kd/snp/snp.1-08.than.ati.htm">than</a>]</p>

					<p>&nbsp;</p>

					<p class="f4"><a id="v143">143.</a> Karaṇīyam atthakusalena yaɱ taɱ santaɱ padaɱ abhisamecca:||<br />
					Sakko ujū ca sūjū ca suvaco c'assa mudu anati-mānī,|| ||</p>

					<p class="f4"><a id="v144">144.</a> Santussako ca subharo ca appakicco ca sallahukavuttī,||<br />
					Santindriyo ca nipako ca appagabbho kulesu ananugiddho,|| ||</p>

					<p class="f4"><a id="v145">145.</a> Na ca khuddaɱ samācare kiñci, yena viññū pare upavadeyyuɱ.||<br />
					Sukhino vā khemino hontu sabbe sattā bhavantu sukhitattā:|| ||</p>

					<p class="f4"><a id="v146">146.</a> Ye keci pāṇa bhūt'atthi tasā vā thāvarā vā anavasesā||<br />
					Dīghā vā ye mahantā vā majjhamā rassakā aṇukathūlā,|| ||</p>

					<p class="f4"><a id="pg26"><span class="f2 g"><b>[26]</b></span></a> 147. Diṭṭhā vā ye va addiṭṭhā ye ca dūre vasanti avidūre,||<br />
					Bhūtā vā sambhavesī vā,— sabbe sattā bhavantu sukhitattā|| ||</p>

					<p class="f4"><a id="v148">148.</a> Na paro paraɱ nikubbetha, nātimaññetha katthacinaɱ kañci,||<br />
					Vyārosanā paṭighasaññā nāññamaññassa dukkham iccheyya.|| ||</p>

					<p class="f4"><a id="v149">149.</a> Mātā yathā niyaɱ puttaɱ āyusā eka-puttam anurakkhe,||<br />
					Evam pi sabbabhūtesū mānasaɱ bhāvaye aparimānaɱ.|| ||</p>

					<p class="f4"><a id="v150">150.</a> Mettaɱ ca sabba-lokasmiɱ mānasaɱ bhāvaye aparimānaɱ||<br />
					Uddhaɱ adho ca tiriyañ ca asambādhaɱ averaɱ asapattaɱ.|| ||</p>

					<p class="f4"><a id="v151">151.</a> Tiṭṭhaɱ caraɱ nisinno vā sayāno vā yāvat'assa vigatamiddho,||<br />
					Etaɱ satiɱ adhiṭṭheyya, brahmam etaɱ vihāraɱ idha-m-āhu|| ||</p>

					<p class="f4"><a id="v152">152.</a> Diṭṭhiñ ca anupagamma sīlavā dassanena sampanno||<br />
					Kāmesu vineyya gedhaɱ na hi jātu gabbhaseyyaɱ punar etī" ti.|| ||</p>

					<p class="ctr">Metta Suttaɱ Niṭṭhitaɱ|| ||</p>

					<p><a id="pg27"><span class="f2 g"><b>[27]</b></span></a></p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="I.9">9.</a>Hemavata Suttaɱ</h4>

					<p>&nbsp;</p>

					<p class="f4"><a id="v153">153.</a> "Ajja paṇṇaraso uposatho (iti Sātāgiro yakkho)||<br />
					Divya ratti upaṭṭhitā,||<br />
					Anomanāmaɱ sāttharaɱ||<br />
					Handa passāma Gotamaɱ."|| ||</p>

					<p class="f4"><a id="v154">154.</a> "Kacci mano supaṇihito (iti Hemavato yakkho)||<br />
					Sabbabhūtesu tādino,||<br />
					Kacci iṭṭhe aniṭṭhe ca||<br />
					Saɱkapp'assa vasīkatā.|| ||</p>

					<p class="f4"><a id="v155">155.</a> "Mano cassa supaṇihito (iti Sātāgiro yakkho)||<br />
					Sabbabhūtesu tādino,||<br />
					Atho iṭṭhe aniṭṭhe ca||<br />
					Saŋkapp'āssa vasīkatā."|| ||</p>

					<p class="f4"><a id="v156">156.</a> "Kacci adinnaɱ nādiyati (iti Hemavato yakkho)||<br />
					Kacci pāṇesu saññato,||<br />
					Kacci ārā pamādamhā,||<br />
					Kacci jhānaɱ na riñcati."|| ||</p>

					<p class="f4"><a id="v157">157.</a> "Na so adinna ādiyati (iti Sātāgiro yakkho)||<br />
					Atho pāṇesu saññato,||<br />
					Atho ārā pamādamhā||<br />
					Buddho jhānaɱ na riñcati."|| ||</p>

					<p class="f4"><a id="v158">158.</a> "Kacci musā na bhaṇati (iti Hemavato yakkho)||<br />
					<a id="pg28"><span class="f2 g"><b>[28]</b></span></a> Kacci na khiṇavyappatho,||<br />
					Kacci vebhūtiyaɱ nāha,||<br />
					Kacci samphaɱ na bhāsati."|| ||</p>

					<p class="f4"><a id="v159">159.</a> "Musā ca so na bhaṇati (iti Sātāgiro yakkho)||<br />
					Atho na khīṇavyappatho||<br />
					Atho vebhūtiyaɱ nāha,||<br />
					Mantā atthaɱ so bhāsati."|| ||</p>

					<p class="f4"><a id="v160">160.</a> "Kacci na rajjati kāmesu (iti Hemavato yakkho)||<br />
					Kacci cittaɱ anāvilaɱ,||<br />
					Kacci mohaɱ atikkanto||<br />
					Kacci dhammesu cakkhumā."|| ||</p>

					<p class="f4"><a id="v161">161.</a> "Na so rajjati kāmesu (iti Sātāgiro yakkho)||<br />
					Atho cittaɱ anāvilaɱ,||<br />
					Sabbamohaɱ atikkanto.||<br />
					Buddho dhammesu cakkhumā."|| ||</p>

					<p class="f4"><a id="v162">162.</a> "Kacci vijjāya sampanno (iti Hemavato yakkho)||<br />
					Kacci saɱsuddhacāraṇo,||<br />
					Kacci'ssa āsavā khīṇā,||<br />
					Kacci n'atthi puna-b-bhavo."|| ||</p>

					<p class="f4"><a id="pg29"><span class="f2 g"><b>[29]</b></span></a> 163. "Vijjāya-m-eva sampanno (iti Sātāgiro yakkho)||<br />
					Atho saɱsuddhacāraṇo,||<br />
					Sabb'assa āsavā khīṇā,||<br />
					n'atthi tassa puna-b-bhavo.|| ||</p>

					<p class="f4">163a. Sampannaɱ munino cittaɱ kammanā vyappathena ca,||<br />
					Vijjā-caraṇa-sampannaɱ dhammato naɱ pasaɱsasi.|| ||</p>

					<p class="f4">163b. Sampannaɱ munino cittaɱ kammanā vyappathena ca,||<br />
					Vijjā-caraṇa-sampannaɱ dhammato anumodasi.|| ||</p>

					<p class="f4"><a id="v164">164.</a> Sampannaɱ munino cittaɱ kammanā vyappathena ca,||<br />
					Vijjā-caraṇa-sampannaɱ handa passāma Gotamaɱ.|| ||</p>

					<p class="f4"><a id="v165">165.</a> Eṇījaŋghaɱ kisaɱ dhīraɱ appāhāraɱ alolupaɱ,||<br />
					Muniɱ vanasmiɱ jhāyantaɱ ehi passāma Gotamaɱ.|| ||</p>

					<p class="f4"><a id="v166">166.</a> Sīhaɱ v'ekacaraɱ nāgaɱ kāmesu anapekkhinaɱ,||<br />
					Upasaɱkamma pucchāma maccupāsā pamocanaɱ.|| ||</p>

					<p class="f4"><a id="v167">167.</a> Akkhātāraɱ pavattāraɱ sabba-dhammāna pāraguɱ,||<br />
					Buddhaɱ verabhayātītaɱ mayaɱ pucchāma Gotamaɱ."|| ||</p>

					<p class="f4"><a id="v168">168.</a> "Kismīɱ loko samuppanno (iti Hemavato yakkho)||<br />
					Kismīɱ kubbati santhavaɱ,||<br />
					Kissa loko upādāya||<br />
					Kismīɱ loko vihaññati."|| ||</p>

					<p class="f4"><a id="pg30"><span class="f2 g"><b>[30]</b></span></a> 169. "Chassū loko samuppanno (hemavatāti Bhagavā)||<br />
					Chassu kubbati santhavaɱ,||<br />
					Channam eva upādāya||<br />
					Chassu loko vihaññati."|| ||</p>

					<p class="f4"><a id="v170">170.</a> "Katamaɱ taɱ upādānaɱ, yattha loko vihaññati,||<br />
					Nīyyānaɱ pucchito brūhi: kathaɱ dukkhā pamuccati."|| ||</p>

					<p class="f4"><a id="v171">171.</a> "Pañca kāma-guṇā loke manochaṭṭhā paveditā,||<br />
					Ettha chandaɱ virāchetvā evaɱ dukkhā pamuccati.|| ||</p>

					<p class="f4"><a id="v172">172.</a> Etaɱ lokakassa niyyānaɱ akkhātaɱ vo yathātathaɱ,||<br />
					Etaɱ vo aham akkhāmi: evaɱ dukkhā pamuccati."|| ||</p>

					<p class="f4"><a id="v173">173.</a> "Ko sū'dha taratī oghaɱ, ko'dha tarati aṇṇavaɱ,||<br />
					Appatiṭṭhe anālambe ko gambhīre na sīdati."|| ||</p>

					<p class="f4"><a id="v174">174.</a> "Sabbadā sīla-sampanno paññavā susamāhito,||<br />
					Ajjhattacintī satimā oghaɱ tarati duttaraɱ.|| ||</p>

					<p class="f4"><a id="v175">175.</a> Virato kāma-saññāya sabbasaŋyojanātigo||<br />
					Nandībhavaparikkhīṇo, so gamabhīre na sīdati."|| ||</p>

					<p class="f4"><a id="v176">176.</a> "Gambhīrapaññaɱ nipuṇatthadassiɱ||<br />
					Akiñ canaɱ kāma-bhave asattaɱ,||<br />
					Taɱ passatha sabbadhi vimuttaɱ||<br />
					Dibbe pathe kammānaɱ mahesiɱ.|| ||</p>

					<p class="f4"><a id="v177">177.</a> Anomanāmaɱ nipuṇatthadassiɱ||<br />
					Paññādadaɱ kāmālaye asattaɱ||<br />
					<a id="pg31"><span class="f2 g"><b>[31]</b></span></a> Taɱ passatha sabbaviduɱ sumedhaɱ||<br />
					Ariye pathe kamamānaɱ mahesiɱ.|| ||</p>

					<p class="f4"><a id="v178">178.</a> Sudiṭṭhaɱ vata no ajja suppabhātaɱ suhuṭṭhītaɱ,||<br />
					Yaɱ addasāma sambuddhaɱ oghatiṇṇam anāsavaɱ.|| ||</p>

					<p class="f4"><a id="v179">179.</a> Ime dasasatā yakkhā iddhimanto yasassino,||<br />
					Sabbe taɱ saraṇaɱ yanti tvaɱ no Satthā anuttaro.|| ||</p>

					<p class="f4"><a id="v180">180.</a> Te mayaɱ vicarissāma gāmā gāmaɱ nagā nagaɱ,||<br />
					Nama-s-samānā sambuddhaɱ dhammassa ca sudhammatan" ti.|| ||</p>

					<p class="ctr">Hemavata Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="I.10">10.</a> Āḷavaka Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#I.10">faus</a>] [<a href="../../../../dhamma-vinaya/ati/kd/snp/snp.1-10.than.ati.htm">than</a>]</p>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Āḷaviyaɱ viharati Āḷavakassa yakkhassa bhavane. Atha kho Āḷavako yakkho yena Bhagavā ten'upasankami, upasankamitvā Bhagavantaɱ etad avoca: "Nikkhama samaṇā" ti.|| ||</p>

					<p class="f4">"'Sādh'āvuso' ti Bhagavā ni-k-khamī,||<br />
					'Pavisa samaṇā' ti,||<br />
					'Sādh'āvuso' ti Bhagavā pāvisi.|| ||</p>

					<p class="f4">Dutiyam pi kho ālavako yakkho Bhagavantaɱ etad avoca: 'Nikkhama samaṇā' ti.|| ||</p>

					<p class="f4">'Sādh'āvuso' ti Bhagavā ni-k-khami,||<br />
					'Pavisa samaṇā' ti,||<br />
					'Sādh'āvuso' ti Bhagavā pāvisi.|| ||</p>

					<p class="f4">Tatiyam pi kho Āḷavako yakkho Bhagavantaɱ etadaveca: 'Nikkhama samaṇā' ti.|| ||</p>

					<p class="f4">'Sādh'āvuso' ti Bhagavā ni-k-khami,||<br />
					'Pavisa samaṇā' ti,||<br />
					'Sādh'āvuso' ti Bhagavā pāvisi.|| ||</p>

					<p class="f4">Catuttham pi khe Āḷavako yakkho Bhagavantaɱ etad avoca: 'Nikkhama samaṇā' ti.|| ||</p>

					<p class="f4">"Na khv'āhaɱ <a id="pg32"><span class="f2 g"><b>[32]</b></span></a> taɱ āvuso ni-k-khamissāmi yaɱ te karaṇīyaɱ taɱ karohī" ti.|| ||</p>

					<p class="f4">"Pañhaɱ taɱ samaṇa pucchissāmi, sace me na vyākarissasi cittaɱ vā te khipissāmi. Hadayaɱ vā te phāḷessāmi, pādesu vā gahetvā pāra-Gaŋgāya khipissāmī" ti.|| ||</p>

					<p class="f4">"Na khv'āhaɱ taɱ āvuso passāmā sa-devake loke sa-mārake sa-brahmake sa-s-samaṇa-brāhmaṇiyā pajāya sadeva-manussāya, yo me cittaɱ vā khipeyya hadayaɱ vā phāleyya pādesu vā gahetvā pāra-Gaŋgāya khipeyya, api ca tvaɱ āvuso puccha, yad ākaŋkhasī" ti.|| ||</p>

					<p class="f4">Atha kho Āḷavako yakkho Bhagavantaɱ gāthāya ajjhabhāsi: || ||</p>

					<p class="f4"><a id="v181">181.</a> "Kiɱ sū'dha vittaɱ purisassa seṭṭhaɱ||<br />
					Kiɱ sū suciṇṇaɱ sukham āvahāti,||<br />
					Kiɱ sū have sādutaraɱ rasānaɱ||<br />
					Kathaɱ jīviɱ jīvitamāhu seṭṭhaɱ."|| ||</p>

					<p class="f4"><a id="v182">182.</a> "Sadadh īdha vittaɱ purisassa seṭṭhaɱ||<br />
					Dhammo suciṇṇo sukham āvahāti,||<br />
					Saccaɱ have sādutaraɱ rasānaɱ,||<br />
					paññājīviɱ jīvitam āhu seṭṭhaɱ."|| ||</p>

					<p class="f4"><a id="v183">183.</a> "Kathaɱ su tarati oghaɱ, kathaɱ su tarati aṇṇavaɱ,||<br />
					Kathaɱ su dukkhaɱ acceti, kathaɱ su parisujjhati.|| ||</p>

					<p class="f4"><a id="pg33"><span class="f2 g"><b>[33]</b></span></a> 184. "Saddhāya taratī oghaɱ, appamādena aṇṇavaɱ,||<br />
					Viriyena dukkham acceti paññāya parisujjhati."|| ||</p>

					<p class="f4"><a id="v185">185.</a> "Kathaɱ su labhate paññaɱ, kathaɱ su vindate dhanaɱ,||<br />
					Kathaɱ su kittiɱ pappoti, kathaɱ mittāni ganthati,||<br />
					Asmā lokā paraɱ lokaɱ kathaɱ pecca na socati."|| ||</p>

					<p class="f4"><a id="v186">186.</a> "Saddāhāno arahataɱ dhammaɱ Nibbānapattiyā||<br />
					Sussūsā labhate paññaɱ appamatto vicakkhaṇo,|| ||</p>

					<p class="f4"><a id="v187">187.</a> Patirūpakārī dhuravā uṭṭhātā vindate dhanaɱ,||<br />
					Saccena kīttiɱ pappoti, dadaɱ mittāni ganthati.|| ||</p>

					<p class="f4"><a id="v188">188.</a> Yass'ete caturo dhammā saddhassa ghara-mesino,||<br />
					Saccaɱ dhammo dhitī cāgo sa ve pecca na socati.|| ||</p>

					<p class="f4"><a id="v189">189.</a> Iɱgha aññe pi pucchassu puthu samaṇa-brāhmaṇe,||<br />
					Yadi saccā damā cāgā khantyā bhīyyo'dha vijjati."|| ||</p>

					<p class="f4"><a id="v190">190.</a> "Kathaɱ nu dāni puccheyyaɱ puthu samaṇa-brāhmaṇe,||<br />
					So'haɱ ajja pajānāmi yo attho samparāyiko.|| ||</p>

					<p class="f4"><a id="v191">191.</a> Atthāya vata me Buddho vāsāy'Āḷavim āgamā,||<br />
					So'haɱ ajja pajānāmi yattha dinnaɱ maha-p-phalaɱ.|| ||</p>

					<p class="f4"><a id="v192">192.</a> So ahaɱ vivarissāmi gāmā gāmaɱ purā puraɱ||<br />
					Nama-s-samāno sambuddhaɱ dhammassa ca sudhammatan" ti.|| ||</p>

					<p class="f4">Evaɱ vutte Āḷavako yakkho Bhagavantaɱ etad avoca.|| ||</p>

					<p class="f4">"Abhikkantaɱ bho Gotama abhīkkantaɱ bho Gotama. Seyyathā pi bho Gotama nikkujjitaɱ vā ukkujjeyya, paṭi-c-channaɱ vā vivareyya, mūḷhassa vā Maggaɱ ācikkheyya, andha-kāre vā telapajjātaɱ dhāreyya, 'cakkhu-manto rūpāni dakkhintī' ti, evam evaɱ bhotā Gotamena aneka-pariyāyena dhammo pakāsito. Es'āhaɱ bhavantaɱ Gotamaɱ saraṇaɱ gacchāmi Dhammañ ca bhikkhu-Saŋghañ ca. Upāsakaɱ maɱ bhavaɱ Gotamo dharetu ajja-t-agge pāṇupetaɱ saraṇaɱ gatan" ti.|| ||</p>

					<p class="ctr">Āḷavaka Suttaɱ Niṭṭhitaɱ|| ||</p>

					<p><a id="pg34"><span class="f2 g"><b>[34]</b></span></a></p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="I.11">11.</a> Vigaya Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#I.11">faus</a>] [<a href="../../../../dhamma-vinaya/ati/kd/snp/snp.1-11.than.ati.htm">than</a>]</p>

					<p>&nbsp;</p>

					<p class="f4"><a id="v193">193.</a> Caraɱ vā yadi vā tiṭṭhaɱ nisinno uda vā sayaɱ,||<br />
					Sammiñjeti pasāreti,— esā kāyassa iñjanā.|| ||</p>

					<p class="f4"><a id="v194">194.</a> Aṭṭhi nahāru saññyutto tacamaɱsāvalepano,||<br />
					Chaviyā kāyo paṭi-c-channo yathā-bhūtaɱ na dissati.|| ||</p>

					<p class="f4"><a id="v195">195.</a> Antapūro udarapūro yakapeḷassa vatthīno,||<br />
					Hadayassa pa-p-phāsassa vakkassa pihakassa ca.|| ||</p>

					<p class="f4"><a id="v196">196.</a> Siŋghāṇikāya kheḷassa sedassa medassa ca,||<br />
					Lohitassa lasikāya pittassa ca vasāya ca.|| ||</p>

					<p class="f4"><a id="v197">197.</a> Ath'assa navahi sotehi asuci savati sabbadā,||<br />
					Akkhimbhā akkhigūthako, kaṇṇamhā kaṇṇagūthako,|| ||</p>

					<p class="f4"><a id="v198">198.</a> Siŋghāṇikā ca nāsāto, mukhena vamat'ekadā,||<br />
					Pittaɱ semhañ ca vamati, kāyamhā sedajallikā.|| ||</p>

					<p class="f4"><a id="v199">199.</a> Ath'assa susiraɱ sīsaɱ matthaluŋgassa pūritaɱ,||<br />
					Subhato naɱ maññatī bālo avijjāya purakkhato.|| ||</p>

					<p class="f4"><a id="v200">200.</a> Yadā ca so mato seti uddhumāto vinīlako,||<br />
					Apaviddho susānasmiɱ, anapekkhā honti ñātayo.|| ||</p>

					<p class="f4"><a id="v201">201.</a> Khādanti naɱ supāṇā ca sigālā ca vakā kimī,||<br />
					Kākā gijjhā ca khādanti, ye c'aññe santi pāṇayo.|| ||</p>

					<p class="f4"><a id="pg35"><span class="f2 g"><b>[35]</b></span></a> 202. Sutvāna Buddhavacanaɱ bhikkhu paññāṇavā idha,||<br />
					So kho naɱ parijānāti, yathā-bhūtaɱ hi passati.|| ||</p>

					<p class="f4"><a id="v203">203.</a> 'Yathā idaɱ tathā etaɱ, yathā etaɱ tathā idaɱ,||<br />
					Ajjhattañ ca bahiddhā ca kāye chandaɱ virājaye.|| ||</p>

					<p class="f4"><a id="v204">204.</a> Chandārāgavaratto so bhikkhu paññāṇavā idha,||<br />
					Ajjhagā amataɱ santiɱ Nibbāna-padam accutaɱ.|| ||</p>

					<p class="f4"><a id="v205">205.</a> Dipādako'yaɱ asuci duggandho parihīrati,||<br />
					Nānā kuṇapa paripūro vissavanto tato tato.|| ||</p>

					<p class="f4"><a id="v206">206.</a> Etādisena kāyena yo maññe uṇṇametave,||<br />
					Paraɱ vā avajāyya — kim aññatra adassanā ti.|| ||</p>

					<p class="ctr">Vijaya Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="I.12">12.</a> Muni Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#I.12">faus</a>] [<a href="../../../../dhamma-vinaya/ati/kd/snp/snp.1-12.than.ati.htm">than</a>]</p>

					<p>&nbsp;</p>

					<p class="f4"><a id="v207">207.</a> Santhavāto bhayaɱ jātaɱ, niketā jāyate rajo,||<br />
					Aniketam asanthavaɱ: etaɱ ve munidassanaɱ.|| ||</p>

					<p class="f4"><a id="v208">208.</a> Yo jātam ucchijja na ropayeyya,||<br />
					Jāyantam assa nānuppavecche,||<br />
					Tam āhu ekaɱ muninaɱ carantaɱ:||<br />
					Addakkhi so santipadaɱ mahesi.|| ||</p>

					<p class="f4"><a id="pg36"><span class="f2 g"><b>[36]</b></span></a> 209. Saŋkhāya vatthuni pamāya bījaɱ||<br />
					Sineham assa nānuppavecche,||<br />
					Sa ce muni jātikhayantadassī||<br />
					Takkaɱ pahāya na upeti sankhaɱ.|| ||</p>

					<p class="f4"><a id="v210">210.</a> Aññāya sabbāni nivesanāni||<br />
					Anikāmahaɱ aññataram pi tesaɱ,||<br />
					Sa ve munī vītagedho agidadho||<br />
					Nāyūhatī pāragato hi hoti.|| ||</p>

					<p class="f4"><a id="v211">211.</a> Sabbābhibhūɱ sabbaviduɱ sumedhaɱ||<br />
					Sabbesu dhammesu anūpalittaɱ,||<br />
					Sabbañjahaɱ taṇha-k-khaye vimuttaɱ,||<br />
					Taɱ vā pi dhīrā muniɱ vedayanti.|| ||</p>

					<p class="f4"><a id="v212">212.</a> Paññā-balaɱ sīla-vatūpapannaɱ||<br />
					Samāhataɱ jhānarataɱ satīmaɱ,||<br />
					Saŋgā pamuttaɱ akhilaɱ anāsavaɱ,||<br />
					Taɱ vā pi dhīrā muniɱ vedayanti.|| ||</p>

					<p class="f4"><a id="v213">213.</a> Ekaɱ carantaɱ muniɱ appamattaɱ||<br />
					Nindāpasaɱsānu avedhamānaɱ,||<br />
					Sīhaɱ va saddesu asantasantaɱ||<br />
					Vātaɱ va jālamhi asajja-mānaɱ,||<br />
					Padumaɱ va toyena alippamānaɱ||<br />
					Netāram aññesam anaññaneyyaɱ||<br />
					Taɱ vā pi dhīrā muniɱ vedayanti.|| ||</p>

					<p class="f4"><a id="pg37"><span class="f2 g"><b>[37]</b></span></a> 214. Yo ogāhane thambho-r-ivābhijāyati,||<br />
					Yasmiɱ pare vācā pariyantaɱ vadanti,||<br />
					Taɱ vīta-rāgaɱ susamāhitindriyaɱ,||<br />
					Taɱ vā pi dhīrā muniɱ vedayanti.|| ||</p>

					<p class="f4"><a id="v215">215.</a> Yo ve ṭhatatto tasaraɱ va aujjuɱ||<br />
					Jigucchati kammehi pāpakehi,||<br />
					Vīmaɱsamāno visamaɱ samañ ca,||<br />
					Taɱ vā pi dhīrā muniɱ vedayanti.|| ||</p>

					<p class="f4"><a id="v216">216.</a> Yo saññatatto na karoti pāpaɱ,||<br />
					Daharo ca majjho ca munī yatatto,||<br />
					Arosaneyyo so na roseti kañci||<br />
					Taɱ vā pi dhīrā muniɱ vedayanti.|| ||</p>

					<p class="f4"><a id="v217">217.</a> Yad aggato majjhato sesato vā||<br />
					Piṇḍaɱ labhetha paradattūpajīvi,||<br />
					Nālaɱ thutuɱ no pi nipaccavādī||<br />
					Taɱ vā pi dhīrā muniɱ vedayanti.|| ||</p>

					<p class="f4"><a id="v218">218.</a> Muniɱ carantaɱ virataɱ methanasamā||<br />
					Yo yobbane na upanibajjhate kvaci,||<br />
					Madappamādā virataɱ vimuttaɱ||<br />
					Taɱ vā pi dhīrā muniɱ vedayanti.|| ||</p>

					<p class="f4"><a id="v219">219.</a> Aññāya lokaɱ paramatthadassiɱ||<br />
					Oghaɱ samuddaɱ atitariya tādiɱ,||<br />
					<a id="pg38"><span class="f2 g"><b>[38]</b></span></a> Taɱ  chinna-ganthaɱ asitaɱ anāsavaɱ||<br />
					Taɱ vā pi dhīrā muniɱ vedayanti.|| ||</p>

					<p class="f4"><a id="v220">220.</a> Asamā ubho dūravihāravuttino:||<br />
					Gihi dāraposī amamo ca subbato,—||<br />
					Parapāṇarodhāya gihī asaññato||<br />
					Niccaɱ munī rakkhati pāṇino yato.|| ||</p>

					<p class="f4"><a id="v221">221.</a> Sikhī yathā nīlagīvo vihaŋgamo||<br />
					Haɱsassa nopeti javaɱ kudācanaɱ,||<br />
					Evaɱ gihī nānukaroti bhikkhuno||<br />
					Munino vivittassa vanamhi jhāyato ti.|| ||</p>

					<p class="f4">Muni Suttaɱ Niṭṭhitaɱ|| ||</p>

					<p class="f4">Uragavaggo paṭhamo.|| ||</p>

					<p class="f4">Tassuddānaɱ:||<br />
					Urago Dhaniyo c'eva Visāṇañ ca tathā Kasī||<br />
					Cundo Parābhavo c'eva Vasalo Mettabhāvanā.||<br />
					Sātāgiro Āḷavako Vijayo ca tathā Muni,||<br />
					Dvādas'etāni suttāni Uragavaggo ti vuccatī ti.|| ||</p>

					<p><a id="pg39"><span class="f2 g"><b>[39]</b></span></a></p>

					<hr />

					<p>&nbsp;</p>

					<h1>II. Cūla Vagga</h1>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.1">1.</a> Ratana Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#II.1">faus</a>] [<a href="../../../../dhamma-vinaya/ati/kd/snp/snp.2-01.than.ati.htm">than</a>]</p>

					<p>&nbsp;</p>

					<p class="f4"><a id="v222">222.</a> Yānīdha bhūtāni samāgatāni||<br />
					Bhummāni vā yāni va antalikkhe,||<br />
					Sabbe va bhūtā sumanā bhavantu||<br />
					Atho pi sakkacca suṇantu bhāsitaɱ.|| ||</p>

					<p class="f4"><a id="v223">223.</a> Tasmā hi bhūtā nisāmetha sabbe,||<br />
					Mettaɱ karotha mānusiyā pajāya,||<br />
					Divā ca ratto ca haranti ye baliɱ||<br />
					Tasmā hi ne rakkhatha appamattā.|| ||</p>

					<p class="f4"><a id="v224">224.</a> Yaɱ kiñci vittaɱ idha vā huraɱ vā,||<br />
					Saggesu vā yaɱ ratanaɱ paṇītaɱ,||<br />
					Na no samaɱ atthi Tathāgatena,—||<br />
					Idam pi Buddhe ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v225">225.</a> Khayaɱ virāgaɱ amataɱ paṇītaɱ||<br />
					Yad ajjhagā Sakyamunī samāhito,||<br />
					Na tena dhammena sam'atthi kiñcī||<br />
					Idam pi Dhamme ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v226">226.</a> Yaɱ buddhaseṭṭho parivaṇṇayī suciɱ||<br />
					Samādhim ānantarikañ ñam āhu,||<br />
					<a id="pg40"><span class="f2 g"><b>[40]</b></span></a> Samādhinā tena samo na vijjati,—||<br />
					Idam pi Dhamme ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v227">227.</a> Ye puggalā aṭṭha sataɱ paSatthā,||<br />
					Cattāri etāni yugāni honti,||<br />
					Te dakkhiṇeyyā Sugatassa sāvakā||<br />
					Etesu dinnāni maha-p-phalāni,—||<br />
					Idam pi Saŋghe ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v228">228.</a> Ye suppayuttā manasā daḷhena||<br />
					Nikkāmino Gotama sāsanamhi,||<br />
					Te pattipattā amataɱ vigayha||<br />
					Laddhā mudhā nibbutiɱ bhuñjamānā.—||<br />
					Idam pi Saŋghe ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v229">229.</a> Yath'indakhīlo paṭhaviɱ sito siyā||<br />
					Catubbhi vātehi asampakampiyo,||<br />
					Tath'ūpamaɱ sappurisaɱ vadāmi||<br />
					Yo ariya-saccāni avecca passati,—||<br />
					Idam pi Saŋghe ratanaɱ paṇītaɱ,||<br />
					Etena saccena suvatthi hotu.|| ||</p>

					<p class="f4"><a id="v230">230.</a> Ye ariya-saccāni vibhāvayanti||<br />
					Gambhīrapaññena sudesitāni||<br />
					Kiñ cāpi te honti bhusappamattā||<br />
					Na te bhavaɱ aṭṭhamaɱ ādiyanti,—||<br />
					Idam pi Saŋghe ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v231">231.</a> Sahā v'assa dassanasampadāya||<br />
					Tayas su dhammā jahitā bhavanti,||<br />
					<a id="pg41"><span class="f2 g"><b>[41]</b></span></a> Sakkāya-diṭṭhi vici-kicchitañ ca||<br />
					Sīlabbataɱ vā pi yad atthi kiñci,||<br />
					Catūh'apāyehi ca vippamutto||<br />
					Cha cābhiṭhānāni abhabbo kātuɱ,—||<br />
					Idam pi Saŋghe ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v232">232.</a> Kiñ cāpi so kammaɱ karoti pāpakaɱ||<br />
					Kāyena vācā uda cetasā vā,||<br />
					Abhabbo so tassa paṭicchādāya,||<br />
					Abhabbatā diṭṭhapadassa vuttā,||<br />
					Idam pi Saŋghe ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v233">233.</a> Vanappagumbe yathā phussitagge||<br />
					Gimhāna māse paṭhamasmiɱ gimhe,||<br />
					Tath'ūpamaɱ dhammavaraɱ adesayi||<br />
					Nibbāna-gāmiɱ paramaɱ hitāya,—||<br />
					Idam pi Buddhe ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v234">234.</a> Varo varaññū varado varāharo||<br />
					Anuttaro dhammavaraɱ adesayī,—||<br />
					Idam pi Buddhe ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v235">235.</a> 'Khīṇaɱ purāṇaɱ, navaɱ n'atthi sambhavaɱ.'||<br />
					Virattacittā āyatike bhavasmiɱ||<br />
					Te khīṇabijā avirūḷhicchandā||<br />
					<a id="pg42"><span class="f2 g"><b>[42]</b></span></a> Nibbanti dhīrā yathāyam padīpo,—||<br />
					Idam pi Saŋghe ratanaɱ paṇītaɱ||<br />
					Etena saccena suvatthi hotu.|| ||</p>

					<p class="f4"><a id="v236">236.</a> Yānīdha bhūtāni samāgatāni||<br />
					Bhummāni vā yāni va antajikkhe,||<br />
					Tathāgataɱ deva-manussapūjitaɱ||<br />
					Buddhaɱ namassāma, suvatthi hotu.|| ||</p>

					<p class="f4"><a id="v237">237.</a> Yānīdha bhūtāni samāgatāni||<br />
					Bhummāni vā yāni va antalikkhe,||<br />
					Tathāgataɱ deva-manussapūjitaɱ||<br />
					Dhammaɱ namassāma, suvatthi hotu.|| ||</p>

					<p class="f4"><a id="v238">238.</a> Yānīdha bhūtāni samāgatāni||<br />
					Bhummāni vā yāni va antalikkhe,||<br />
					Tathāgataɱ deva-manussapūjitaɱ||<br />
					Saŋghaɱ namassāma suvatthi hotu ti.|| ||</p>

					<p class="ctr">Ratatana Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.2">2.</a> Āmagandha Suttaɱ</h4>

					<p>&nbsp;</p>

					<p class="f4"><a id="v239">239.</a> Sāmāka-diŋguḷaka-cīnakāni||<br />
					Pattapphalaɱ mūlapphalaɱ gavipphalaɱ,||<br />
					Dhammena laddhaɱ satam añhamānā||<br />
					Na kāmakāmā alikaɱ bhaṇanti.|| ||</p>

					<p class="f4"><a id="v240">240.</a> Yad añhamāno sukataɱ suniṭṭhitaɱ||<br />
					Parehi dinnaɱ payataɱ paṇītaɱ,||<br />
					<a id="pg43"><span class="f2 g"><b>[43]</b></span></a> Sālīnam annaɱ paribhuñjamāno||<br />
					So bhuñjatī Kassapa āmagandhaɱ.|| ||</p>

					<p class="f4"><a id="v241">241.</a> 'Na āmagandho mama kappatī' ti||<br />
					Icc-eva tvaɱ bhāsasi brahmabandhu,||<br />
					Sālīnam annaɱ paribhuñjamāno||<br />
					Sakuntamaɱsehi susankhatehi,—||<br />
					Pucchāmi taɱ Kassapa etam atthaɱ:||<br />
					Kathappakāro tava āmagandho.|| ||</p>

					<p class="f4"><a id="v242">242.</a> "Pāṇāti-pāto vadhachedabandhanaɱ||<br />
					Theyyaɱ musā-vādo nikatī vañcanāni ca||<br />
					Ajjhenakujjhaɱ paradārasevanā,||<br />
					Esāmagandho, na hi maɱsabhojanaɱ.|| ||</p>

					<p class="f4"><a id="v243">243.</a> Ye idha kāmesu asaññatā janā||<br />
					Rasesu giddhā asucīkamissitā,||<br />
					n'atthikadiṭṭhi visamā durannayā||<br />
					Edāmagandho, na hi maɱsabhojanaɱ.|| ||</p>

					<p class="f4"><a id="v244">244.</a> Ye lūkhasā dāruṇā piṭṭhimaɱsikā,||<br />
					Mittadduno nikkaruṇā timānino,||<br />
					Adānasīlā na ca denti kassaci,—||<br />
					Esāmagandho, na hi maɱsabhojanaɱ.|| ||</p>

					<p class="f4"><a id="pg44"><span class="f2 g"><b>[44]</b></span></a> 245. Kodho mado thambho paccuṭṭhāpanā ca||<br />
					Māyā usūyā bhassasamussayo ca,||<br />
					Mānātimāno ca asabbhi santhavo,||<br />
					Esāmagandho, na hi maɱsayojanaɱ.|| ||</p>

					<p class="f4"><a id="v246">246.</a> Ye pāpasīlā iṇaghāta-sucakā||<br />
					Vohārakūṭā idha pāṭirūpikā||<br />
					Narādhamā ye'dha karonti kibbisaɱ,—||<br />
					Esāmagandho, na hi maɱsabhojanaɱ.|| ||</p>

					<p class="f4"><a id="v247">247.</a> Yo idha pāṇesu asaññatā janā||<br />
					Paresam ādāya vihesam uyyutā,||<br />
					Dussīla-luddā pharusā anādarā,—||<br />
					Esāmagandho, na hi maɱsabhojanaɱ.|| ||</p>

					<p class="f4"><a id="v248">248.</a> Etesu giddhā viruddhātipātino||<br />
					Nicc'uyyutā, pecca tamaɱ vajanti ye,||<br />
					Patanti sattā Nirayaɱ avaɱsirā||<br />
					Esāmagandho, na hi maɱsabhojanaɱ.|| ||</p>

					<p class="f4"><a id="v249">249.</a> Na macchamaɱsaɱ nānasakattaɱ||<br />
					Na naggiyaɱ muṇḍiyaɱ jaṭā jallaɱ||<br />
					Kharājināni vā nāggihuttass'upasevanā va yā||<br />
					Ye vā pi loke amarā bahū tapā||<br />
					Mantāhutī yañña-m-utūpasevanā||<br />
					Sodhenti maccaɱ avitiṇṇakaŋkhaɱ.|| ||</p>

					<p class="f4"><a id="pg45"><span class="f2 g"><b>[45]</b></span></a> 250. Sotesu gutto viditindriyo care||<br />
					Dhamme ṭhito ajjavamaddace rato,||<br />
					Saŋgātigo sabba-dukkhappahīno||<br />
					Na lippatī diṭṭhasutesu dhīro.|| ||</p>

					<p class="f4"><a id="v251">251.</a> Icc-etam atthaɱ Bhagavā puna-p-punaɱ||<br />
					Akkhāsi taɱ vedayi mantapāragū,||<br />
					Citrāhi gāthāhi munī-ppakāsayī||<br />
					Nirāmagandho asito durannayo.|| ||</p>

					<p class="f4"><a id="v252">252.</a> Sutvāna Buddhassa su-bhāsitaɱ padaɱ||<br />
					Nirāmagandhaɱ sabba-dukkhappanūdanaɱ,||<br />
					Nīcamano vandi Tathāgatassa||<br />
					Tatth'eva pabbajjam arocayitthā ti.|| ||</p>

					<p class="ctr">Āmagandha Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.3">3.</a> Hiri Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#II.3">faus</a>] [<a href="../../../../dhamma-vinaya/ati/kd/snp/snp.2-03.than.ati.htm">than</a>]</p>

					<p>&nbsp;</p>

					<p class="f4"><a id="v253">253.</a> Hiriɱ tarantaɱ vijiguccha-mānaɱ||<br />
					Sakhāham asmi iti bhāsa-mānaɱ,||<br />
					Sayahāni kammāni anādiyantaɱ||<br />
					'N'eso maman' ti iti naɱ vijaññā.|| ||</p>

					<p class="f4"><a id="v254">254.</a> Ananv'ayaɱ piyaɱ vācaɱ yo mittesu pakubbati,||<br />
					Akarontaɱ bhāsa-mānaɱ parijānanti paṇḍitā.|| ||</p>

					<p class="f4"><a id="pg46"><span class="f2 g"><b>[46]</b></span></a> 255. Na so mitto yo sadā appamatto||<br />
					Bhedāsaŋki randham evānupassī,||<br />
					Yasmiñ ca seti urasīva putto||<br />
					Sa ve mitto yo parehi abhejjo.|| ||</p>

					<p class="f4"><a id="v256">256.</a> Pāmujjakaraṇaɱ ṭhānaɱ pasaɱsāvahanaɱ sukhaɱ,||<br />
					Phalānisaɱso bhāveti vahanto porisaɱ dhuraɱ.|| ||</p>

					<p class="f4"><a id="v257">257.</a> Paviveka-rasaɱ pītvā rasaɱ upasamassa ca,||<br />
					Niddaro hoti nippāpo dhammapītirasaɱ piban ti.|| ||</p>

					<p class="ctr">Hiri Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.4">4.</a> Mahā Maŋgala Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#II.4">faus</a>] [<a href="../../../../dhamma-vinaya/ati/kd/snp/snp.2-04.than.ati.htm">than</a>]</p>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍikassa ārāme. Atha kho aññatarā devatā abhikkantāya rattiyā abhikkanta-vaṇṇā kevala-kappaɱ Jetavanaɱ obhāsetvā yena Bhagavā ten'upasankami, upasankamitvā Bhagavantaɱ abhivādetvā eka-m-antaɱ aṭṭhāsi.|| ||</p>

					<p class="f4">Eka-m-antaɱ ṭhitā kho sā devatā Bhagavantaɱ gāthāya ajjhabhāsi:|| ||</p>

					<p class="f4"><a id="v258">258.</a> "Bahu devā manussā ca maŋgalāni acintayuɱ,||<br />
					Ākaŋkha-mānā sotthānaɱ, brūhi maŋgalam uttamaɱ.|| ||</p>

					<p class="f4"><a id="v259">259.</a> "Asevanā ca bālānaɱ paṇḍitānañ ca sevanā,||<br />
					Pūjā ca pūjanīyānaɱ etaɱ maŋgalam uttamaɱ.|| ||</p>

					<p class="f4"><a id="v260">260.</a> Patirūpadesavāso ca pubbe ca katapuññatā,||<br />
					Attasammāpaṇidhi ca etaɱ maŋgalam uttamaɱ.|| ||</p>

					<p class="f4"><a id="pg47"><span class="f2 g"><b>[47]</b></span></a> 261. Bāhu-saccañ ca sippañ ca vinayo ca susikkhito,||<br />
					Subhāsitā ca yā vācā, etaɱ maŋgalam uttamaɱ.|| ||</p>

					<p class="f4"><a id="v262">262.</a> Mātāpitū-upaṭṭhānaɱ putta-dārassa saŋgaho,||<br />
					Anākulā ca kammantā, etaɱ maŋgalam uttamaɱ.|| ||</p>

					<p class="f4"><a id="v263">263.</a> Dānañ ca Dhamma-cariyā ca ñātakānañ ca saŋgaho,||<br />
					Anavajjāni kammāni, etaɱ maŋgalam uttamaɱ.|| ||</p>

					<p class="f4"><a id="v264">264.</a> Ārati virati pāpā majjapānā ca saññamo,||<br />
					Appamādo ca dhammesu, etaɱ maŋgalam uttamaɱ.|| ||</p>

					<p class="f4"><a id="v265">265.</a> Gāravo ca nivāto ca santuṭṭhi ca kataññutā,||<br />
					Kālena Dhamma-savaṇaɱ, etaɱ maŋgalam uttamaɱ.|| ||</p>

					<p class="f4"> 266. Khantī ca sovacassatā samaṇānañ ca dassanaɱ,||<br />
					Kālena dhamma-sākacchā, etaɱ maŋgalam uttamaɱ.|| ||</p>

					<p class="f4"><a id="v267">267.</a> Tapo ca Brahma-cariyañ ca ariya-saccāna dassanaɱ,||<br />
					Nibbānasacchi-kiriyā ca, etaɱ maŋgalam uttamaɱ.|| ||</p>

					<p class="f4"><a id="v268">268.</a> Phuṭṭhassa loka-dhammehi cittaɱ yassa na kampati,||<br />
					Asokaɱ virajaɱ khemaɱ, etaɱ maŋgalam uttamaɱ.|| ||</p>

					<p class="f4"><a id="v269">269.</a> Etādisāni katvāna sabbattha-m-aparājitā,||<br />
					Sabbattha sotthiɱ gacchanti, taɱ tesaɱ maŋgalam uttaman" ti.|| ||</p>

					<p class="ctr">Maŋgala Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.5">5.</a> Sūkiloma Suttaɱ</h4>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Gayāyaɱ viharati ṭaɱkitamañce Sūcilomassa yakkhassa bhavane. Tena kho pana <a id="pg48"><span class="f2 g"><b>[48]</b></span></a> samayena Kharo ca yakkho Sūcilomo ca yakkho Bhagavato avidūro ati-k-kamanti.|| ||</p>

					<p class="f4">Atha kho Kharo yakkho Sūcilomaɱ yakkhaɱ etad avoca: "Eso samaṇo" ti. "N'eso samaṇo samaṇako eso. Yāva jānāmi yadi vā so samaṇo yadi vā samaṇako" ti.||<br />
					Atha kho Sūcilomo yakkho yena Bhagavā ten'upasankami, upasankamitvā Bhagavato kāyaɱ upanāmesi.|| ||</p>

					<p class="f4">Atha kho Bhagavā kāyaɱ apanāmesi.|| ||</p>

					<p class="f4">Atha kho Sūcilomo yakkho Bhagavantaɱ etad avoca.|| ||</p>

					<p class="f4">"Bhāyasi maɱ samaṇā" ti.|| ||</p>

					<p class="f4">"Na khv-āhan taɱ āvuso bhāyāmi, api ca kho samphasso pāpako" ti.|| ||</p>

					<p class="f4">"Pañhaɱ taɱ samaṇa pucchissāmi, sace me na vyākarissasi, cittaɱ vā te khipissāmi, hadayaɱ vā te phāḷessāmi, pādesu vā gahetvā pāra-Gaŋgāya khipissāmī" ti.|| ||</p>

					<p class="f4">"Na khv'āhaɱ taɱ āvuso passāmi, sadevāka loke sa-mārake sa-brahmake sa-s-samaṇa-brāhmaṇiyā pajāya sadeva-manussāya, yo me cittaɱ vā khipeyya hadayaɱ vā phāḷeyya pādesu vā gahetvā pāra-Gaŋgāya khipeyya,||<br />
					api ca tvaɱ āvuso puccha yadākaŋkhasī" ti.|| ||</p>

					<p class="f4">Atha kho Sūciloma yakkho Bhagavantaɱ gāthāya ajjhabhāsi: || ||</p>

					<p class="f4"><a id="v270">270.</a> "Rāgo ca doso ca kutonidānā,||<br />
					Aratī ratī lomahaɱso kutojā,||<br />
					Kuto samuṭṭhāya mano vitakkā||<br />
					Kumārakā vaɱkam iv'ossajanti.|| ||</p>

					<p class="f4"><a id="v271">271.</a> "Rāgo ca doso ca itonidānā,||<br />
					Aratī ratī lomahaɱso itojā,||<br />
					Ito samuṭṭhāya mano vitakkā||<br />
					Kumārakā vaɱkam iv'ossajanti.|| ||</p>

					<p class="f4"><a id="pg49"><span class="f2 g"><b>[49]</b></span></a> 272. Snehajā attasambhūtā nigrodhasseva khandhajā,||<br />
					Puthu visattā kāmesu māluvā va vitatā vane.|| ||</p>

					<p class="f4"><a id="v273">273.</a> Ye naɱ pajānanti yato nidānaɱ||<br />
					Te naɱ vinodenti, suṇohi yakkha,||<br />
					Te duttaraɱ ogham imaɱ taranti||<br />
					Atiṇṇapubbaɱ apuna-b-bhavāyā" ti.|| ||</p>

					<p class="ctr">Sūciloma Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.6">6.</a> Dhammakariya Sutta or Kapila Suttaɱ</h4>

					<p>&nbsp;</p>

					<p class="f4"><a id="v274">274.</a> Dhammacariyaɱ Brahma-cariyaɱ etad āhu va Suttamaɱ,||<br />
					Pabbajito pi ce hoti agārasmā anagāriyaɱ.|| ||</p>

					<p class="f4"><a id="v275">275.</a> So ce mukharajātiko vihesābhirato mago,||<br />
					Jīvitaɱ tassa pāpiyo, rajaɱ vaḍḍheti attano.|| ||</p>

					<p class="f4"><a id="v276">276.</a> Kalahābhirato bhikkhu mohadhammena āvaṭo,||<br />
					Akkhatam pi na jānāti dhammāɱ Buddhena desitaɱ.|| ||</p>

					<p class="f4"><a id="v277">277.</a> Vihesaɱ bhāvit'attānaɱ avijjāya purakkhato,||<br />
					Saɱkilesaɱ na jānāti Maggaɱ Niraya-gāminaɱ.|| ||</p>

					<p class="f4"><a id="v278">278.</a> Vināpātaɱ samāpanno gabbhā gabbhaɱ tamā tamaɱ,||<br />
					Sa ve tādisako bhikkhu pecca dukkhaɱ nigacchati.|| ||</p>

					<p class="f4"><a id="v279">279.</a> Guthakūpo yathā assa samapuṇṇo gaṇavassiko,||<br />
					Yo ca eva-rūpo assa, dubbisodho hi sāŋgaṇo.|| ||</p>

					<p class="f4"><a id="v280">280.</a> Yaɱ eva-rūpaɱ jānātha bhikkhavo gehanissitaɱ,||<br />
					Pāp'icchaɱ pāpasaŋkappaɱ pāpaācāra-gocaraɱ.|| ||</p>

					<p class="f4"><a id="pg50"><span class="f2 g"><b>[50]</b></span></a> <a id="v281">281.</a> Sabbe samaggā hutvāna abhinibbijjayātha naɱ,||<br />
					Kāraṇḍavaɱ niddhamatha kasambuɱ āpakassatha.|| ||</p>

					<p class="f4"><a id="v282">282.</a> Tato palāpe vāhetha assamaṇe samaṇamānīne,||<br />
					Niddhamitvāna pāpicche pāpaācāragocare.|| ||</p>

					<p class="f4"><a id="v283">283.</a> Suddhā suddhehi saŋvāsaɱ kappayavho patissatā,||<br />
					Tato samaggā nipakā dukkhass'antaɱ karissathā ti.|| ||</p>

					<p class="ctr">Kapila Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.7">7.</a> Brāhmaṇadmammika Suttaɱ</h4>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍikassa ārāme. Atha kho sambahulā Kosalakā brāhmaṇamāhāsāḷā jiṇṇā vuddhā mahallakā addhagatā vayo anuppatitā yena Bhagavā ten'upasankamiɱsu, upasankamitvā Bhagavatā saddhīɱ sammodiɱsu, sammodasīyaɱ kathaɱ sārānīyaɱ vīti-sāretvā eka-m-antaɱ nisīdiɱsu, eka-m-antaɱ nisinnā kho te brāhmaṇa-mahāsāḷā Bhagavantaɱ etad avocuɱ: || ||</p>

					<p class="f4">"Sandissanti nu kho bho Gotama etarahi brāhmaṇā porāṇānaɱ brāhmaṇānaɱ brāhmaṇa-dhamme" ti.|| ||</p>

					<p class="f4">"Na kho brāhmaṇā sandissanti etarahi brāhmaṇā porāṇānaɱ brāhmaṇānaɱ brāhmaṇa-dhamme" ti.|| ||</p>

					<p class="f4">"Sādhu no bhavaɱ Gotamo porāṇānaɱ brāhmaṇānaɱ brāhmaṇa-dhammaɱ bhāsatu, sace bhoto Gotamassa agarū" ti.|| ||</p>

					<p class="f4">"Tena hi brāhmaṇā suṇātha sādhukaɱ manasi karotha bhāsissāmī" ti.|| ||</p>

					<p class="f4">"Evaɱ bho" ti kho te brāhmaṇa-mahāsāḷā Bhagavato paccassosuɱ Bhagavā etad avoca:</p>

					<p class="f4"><a id="v284">284.</a> "Isayo pabbakā āsuɱ saññatattā tapassino||<br />
					Pañca kāma-guṇe hitvā attadattham acārisuɱ.|| ||</p>

					<p class="f4"><a id="pg51"><span class="f2 g"><b>[51]</b></span></a> 285. Na pasū brāhmaṇān'āsuɱ, na hiraññaɱ na dhānīyaɱ,||<br />
					Sajjhāyadha adhaññāsuɱ, brahmaɱ nidhim apālayuɱ.|| ||</p>

					<p class="f4"><a id="v286">286.</a> Yaɱ tesaɱ pakataɱ āsi dvārabhattaɱ upaṭṭhitaɱ||<br />
					Saddhapakatam esānaɱ dātave tad amaññisuɱ.|| ||</p>

					<p class="f4"><a id="v287">287.</a> Nānarattehi vatthehi sayaneh'āvasathehi ca||<br />
					Phitā janapadā raṭṭhā te namassiɱsu brāhmaṇe.|| ||</p>

					<p class="f4"><a id="v288">288.</a> Avajjhā brāhmaṇā āsuɱ ajeyyo dhammarakkhitā,||<br />
					Na ne koci nivāresi kuladvāresu sabbaso.|| ||</p>

					<p class="f4"><a id="v289">289.</a> Aṭṭhacattārisaɱ vassāni koMāraɱ Brahma-cariyaɱ cariɱsu te||<br />
					Vijjā-caraṇapariyeṭṭhiɱ acaruɱ brāhmaṇā pure.|| ||</p>

					<p class="f4"><a id="v290">290.</a> Na brāhmaṇa aññam agamuɱ, na pi bharīhaɱ kiṇiɱsu te,||<br />
					Sampiyen'eva saŋvāsaɱ saɱgantvā samarocayuɱ.|| ||</p>

					<p class="f4"><a id="v291">291.</a> Aññatra tambhā samayā utuveramaṇim pati||<br />
					Antarā methunaɱ dhammaɱ nāssu gacchanti brāhmaṇā.|| ||</p>

					<p class="f4"><a id="v292">292.</a> Brahma-cariyañ ca sīlañ ca ajjavaɱ maddavaɱ tapaɱ||<br />
					Soraccaɱ avihiɱsañ ca khantiñ cāpi avaṇṇayuɱ.|| ||</p>

					<p class="f4"><a id="pg52"><span class="f2 g"><b>[52]</b></span></a> 293. Yo n'esaɱ paramo āsi brahmā daḷha-parakkamo||<br />
					Sa vā pi methunaɱ dhammaɱ supinantena nāgamā.|| ||</p>

					<p class="f4"><a id="v294">294.</a> Tassa vattam anusikkhantā idh'eke vaññujātikā||<br />
					Brahma-cariyañ ca sīlañ ca khantiñ cāpi avaṇṇayuɱ.|| ||</p>

					<p class="f4"><a id="v295">295.</a> Taṇḍulaɱ sayanaɱ vatthaɱ sappitelañ ca yāciya||<br />
					Dhammena samodhānetvā tato yaññam akappayuɱ,||<br />
					Upaṭṭhitasmiɱ yaññasmiɱ nāssu gāvo haniɱsu te.|| ||</p>

					<p class="f4"><a id="v296">296.</a> ''Yathā mātā pitā bhātā aññe vā pi ca ñātakā||<br />
					Gāvo no paramā mittā, yāsu jāyanti osadhā.|| ||</p>

					<p class="f4"><a id="v297">297.</a> Annadā baladā c'etā vaṇṇadā sukhadā tathā||<br />
					Etam atthamasaɱ ñatvā nāssu gāvo haniɱsu te.|| ||</p>

					<p class="f4"><a id="v298">298.</a> Sukhumālā mahākāyā vaṇṇavanto yasassino||<br />
					Brāhmaṇā sehi dhammehi kiccākiccesu ussukā,||<br />
					Yāva loke avattiɱsu sukham edhittha ayam pajā.|| ||</p>

					<p class="f4"><a id="v299">299.</a> Tesaɱ āsi vipallāso: disvāna aṇuto aṇuɱ||<br />
					Rājino ca viyākāraɱ nāriyo samalaŋkatā.|| ||</p>

					<p class="f4"><a id="v300">300.</a> Rathe cājaññasaɱyutte sukate cittasibbane||<br />
					Nivesane nivese ca vibhatte bhāgaso mite.|| ||</p>

					<p class="f4"><a id="v301">301.</a> Gomaṇḍalaparibbūḷhaɱ nārīvaragaṇāyutaɱ||<br />
					Uḷāraɱ mānusaɱ bhogaɱ abhijjhāyiɱsu brāhmaṇā.|| ||</p>

					<p class="f4"><a id="v302">302.</a> Te tattha mante ganthetvā Okkākaɱ tad upāgamuɱ <a id="pg53"><span class="f2 g"><b>[53]</b></span></a> "pahūta-dhana-dhañño si,||<br />
					yajassu bahu te vittaɱ, yajassu, bahu te dhanaɱ."|| ||</p>

					<p class="f4"><a id="v303">303.</a> Tato ca rājā saññatto brāhmaṇehi rathesabho||<br />
					Assamedhaɱ purisamedhaɱ sammāpāsaɱ vācapeyyaɱ niraggalaɱ,||<br />
					Ete yāge yajitvāna brāhmaṇānaɱ adā dhanaɱ.|| ||</p>

					<p class="f4"><a id="v304">304.</a> Gāvo sayanañ ca vatthañ ca nāriyo samalaŋkatā||<br />
					Rathe cājaññasaɱyutte sukate cittasibbane.|| ||</p>

					<p class="f4"><a id="v305">305.</a> Nivesanāni rammāni su-vibhattāni bhāgaso||<br />
					Nānādhaññassa pūretvā brāhmaṇānaɱ adā dhanaɱ.|| ||</p>

					<p class="f4"><a id="v306">306.</a> Te ca tattha dhanaɱ laddhā sannidhiɱ samarocayuɱ||<br />
					Tesaɱ icchāvatiṇṇānaɱ bhiyyo taṇhā pavaḍḍhatha,||<br />
					Te tattha manne ganthetvā Okkākaɱ punam upāgamuɱ.|| ||</p>

					<p class="f4"><a id="v307">307.</a> "Yathā āpo ca paṭhavī hiraññaɱ dhanadhāniyaɱ||<br />
					Evaɱ gāvo manussānaɱ, parikkhāro so hi pāṇinaɱ,||<br />
					Yajassu, bahu te vittaɱ, yajassu, bahu te dhanaɱ.|| ||</p>

					<p class="f4"><a id="v308">308.</a> Tato ca rājā saññatto brāhmaṇehi rathesabho||<br />
					Neka sata-sahassiyo gāvo yaññe aghātayī.|| ||</p>

					<p class="f4"><a id="v309">309.</a> Na pādā na visāṇena nāssu hiɱsanti kenaci||<br />
					Gāvo eḷasamānā soratā kumbhadūhanā||<br />
					Tā visāṇe gahetvāna rājā satthena ghātayī.|| ||</p>

					<p class="f4"><a id="pg54"><span class="f2 g"><b>[54]</b></span></a> 310. Tato ca devā pitaro Indo Asurarakkhasā||<br />
					"Adhammo" iti pakkanduɱ, yaɱ satthaɱ nipatī gave.|| ||</p>

					<p class="f4"><a id="v311">311.</a> Tayo rogā pure āsuɱ: icchā, anasanaɱ, jarā,||<br />
					Pasūnañ ca samārambhā aṭṭhānavuti-m-āgamuɱ.|| ||</p>

					<p class="f4"><a id="v312">312.</a> Eso adhammo daṇḍānaɱ okkanno purāṇo ahu:||<br />
					Adūsikāyo haññanti dhammā dhaɱsanti yājakā.|| ||</p>

					<p class="f4"><a id="v313">313.</a> Evam eso aṇudhammo porāṇo viññūgarahīto||<br />
					Yattha edisakaɱ passati, yājakaɱ garahatī jano.|| ||</p>

					<p class="f4"><a id="v314">314.</a> Evaɱ dhamme viyāpanne vihinnā suddavessikā,||<br />
					Puthu vibhinnā khattiyā, pati bhariya avamaññatha.|| ||</p>

					<p class="f4"><a id="v315">315.</a> Khattiyā brahmabandhu ca ye c'aññe gottarakkhitā||<br />
					Jātivādaɱ niraɱkatvā kāmānaɱ vasam upāgamun" ti.|| ||</p>

					<p class="f4">Evaɱ vutte te brāhmaṇa-mahāsāḷā Bhagavantaɱ etad avoca: "Abhikkantaɱ bho Gotama abhikkantaɱ bho Gotama. Seyyathā pi bho Gotama, nikkujjitaɱ vā ukkujjeyya, paṭi-c-channaɱ vā vivareyya, mūḷhassa vā Maggaɱ ācikkheyya, andha-kāre vā telapajjātaɱ dhāreyya 'cakkhu-manto rūpāni dakkhintī' ti, evam evaɱ bhotā Gotamena aneka-pariyāyena dhammo pakāsito. Ete mayaɱ bhavantaɱ Gotamaɱ saraṇaɱ gacchāma Dhammañ ca <a id="pg55"><span class="f2 g"><b>[55]</b></span></a> bhikkhu-Saŋghañca, upāsake no bhavaɱ Gotamo dhāretu ajja-t-agge pāṇupete saraṇaɱ gate" ti.|| ||</p>

					<p class="ctr">Brāhmaṇadhammika Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.8">8.</a> (Dhamma Suttaɱ) Nāvā Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#II.8">faus</a>] [<a href="../../../../dhamma-vinaya/ati/kd/snp/snp.2-08.than.ati.htm">than</a>]</p>

					<p>&nbsp;</p>

					<p class="f4"><a id="v316">316.</a> Yasmā hi dhammaɱ puriso vijaññā||<br />
					Indaɱ va naɱ devatā pūjayeyya,||<br />
					So pūjito tasmiɱ pasanna-citto||<br />
					Bahu-s-suto pātu-karoti dhammaɱ.|| ||</p>

					<p class="f4"><a id="v317">317.</a> Tadaṭṭhikatvāna nisamma dhīro||<br />
					Dammānudhammaɱ paṭipajjamāno,||<br />
					Viññū vibhāvī nipuṇo ca hoti,||<br />
					Yo tādisaɱ bhajate appamatto.|| ||</p>

					<p class="f4"><a id="v318">318.</a> Khuddañ ca bālaɱ upaseva-māno||<br />
					Anāgatatthañ ca usūyakañ ca,||<br />
					Idh'eva dhammaɱ avibhāvayitvā||<br />
					Avitiṇṇakaŋkho maraṇaɱ upeti.|| ||</p>

					<p class="f4"><a id="v319">319.</a> Yathā naro āpagaɱ otaritvā||<br />
					Mahodakaɱ salilaɱ sīgha-sotaɱ,||<br />
					So vuyhamāno anusotagāmī||<br />
					Kiɱ so pare sakkhati tārayetuɱ.|| ||</p>

					<p class="f4"><a id="v320">320.</a> Tath'eva dhammaɱ avibhāvayitvā||<br />
					Bahu-s-sutānaɱ anisāmay'atthaɱ,||<br />
					Sayaɱ ajānaɱ avītiṇṇakaŋkho||<br />
					Kiɱ so pare sakkhati nijjhāpetuɱ.|| ||</p>

					<p class="f4"><a id="pg56"><span class="f2 g"><b>[56]</b></span></a> 321. Yathā pi nāvaɱ daḷham āruhitvā||<br />
					Piyen'arittena samaŋgibhūto,||<br />
					So tāraye tattha bahū pi aññe||<br />
					Tatrūpāyaññū kusalo mutīmā,|| ||</p>

					<p class="f4"><a id="v322">322.</a> Evam pi yo vedagū bhāvitatto||<br />
					Bahu-s-suto hoti avedhadhammo,||<br />
					So kho pare nijjhapaye pajānaɱ||<br />
					Sotāvadhānūpanīsūpanne.|| ||</p>

					<p class="f4"><a id="v323">323.</a> Tasmā have sappurisaɱ bhajetha||<br />
					Medhāvinañ c'eva bahu-s-sutañ ca,||<br />
					Aññāya atthaɱ paṭipajjamāno||<br />
					Viññātadhammo so sukhaɱ labhethā ti.|| ||</p>

					<p class="ctr">Dhamma Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.9">9.</a> Kiɱ Sīla Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#II.9">faus</a>] [<a href="../../../../dhamma-vinaya/ati/kd/snp/snp.2-09.than.ati.htm">than</a>]</p>

					<p>&nbsp;</p>

					<p class="f4"><a id="v324">324.</a> "Kiɱsīlo kiɱsamā-cāro kāni kammāni brūbhayaɱ||<br />
					Naro sammā niviṭṭh'assa uttamatthañ ca pāpuṇe."|| ||</p>

					<p class="f4"><a id="v325">325.</a> "Vuddhāpacāyī anusuyyako siyā,||<br />
					Kālaññū c'assa garunaɱ dassanāya,||<br />
					Dhammiɱ kathaɱ erayitaɱ khaṇaññū||<br />
					Suṇeyya sakkacca subhā-sitāni.|| ||</p>

					<p class="f4"><a id="v326">326.</a> Kālena gacche garunaɱ sakāsaɱ||<br />
					Thambhaɱ niraɱkatvā nivāta-vutti,||<br />
					<a id="pg57"><span class="f2 g"><b>[57]</b></span></a> Atthaɱ dhammaɱ saññamaɱ brahmacarīyaɱ||<br />
					Anussare c'eva samācare ca.|| ||</p>

					<p class="f4"><a id="v327">327.</a> Dhammārāmo dhamma-rato||<br />
					Dhamme ṭhito dhammavinicchayaññū,||<br />
					N'evācare dhamma-sandosavādaɱ||<br />
					tacchehi nīyetha subhāsitehī.|| ||</p>

					<p class="f4"><a id="v328">328.</a> Hassaɱ jappaɱ paridevaɱ padosaɱ||<br />
					Māyākataɱ kuhakaɱ giddhimānaɱ,||<br />
					Sārambha-kakkassa-kasāva mucchaɱ||<br />
					Hitvā care vītamado ṭhitatto.|| ||</p>

					<p class="f4"><a id="v329">329.</a> Viññātasārāni subhā-sitāni||<br />
					Sutañ ca vaññātaɱ samādhi-sāraɱ,—||<br />
					Na tassa paññā ca sutañ ca vaḍḍhati,||<br />
					Yo sāhaso hoti naro pamatto.|| ||</p>

					<p class="f4"><a id="v330">330.</a> Dhamme ca ye ariyapavedite ratā||<br />
					Anuttarā te vacasā manasā kammanā ca||<br />
					Te santi-soracca-sāmādhisaṇṭhitā||<br />
					Sutassa paññāya ca sāram ajjhagū" ti.|| ||</p>

					<p class="ctr">Kiɱsīla Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.10">10.</a> Utthāna Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#II.10">faus</a>] [<a href="../../../../dhamma-vinaya/ati/kd/snp/snp.2-10.than.ati.htm">than</a>]</p>

					<p>&nbsp;</p>

					<p class="f4"><a id="v331">331.</a> Uṭṭhahatha nasīdatha, ko attho supitena vo,||<br />
					Āturānaɱ bhi kā niddā sallaviddhāna ruppataɱ.|| ||</p>

					<p class="f4"><a id="pg58"><span class="f2 g"><b>[58]</b></span></a> 332. Uṭṭhahatha nisīdatha daḷhaɱ sikkhatha santiyā,||<br />
					Mā vo pamatte viññāya maccurājā amohayittha vasānuge.|| ||</p>

					<p class="f4"><a id="v333">333.</a> Yāya devā manussa ca sitā tiṭṭhanti atthikā,||<br />
					Tarath'etaɱ visattikaɱ, khaṇo ve mā upaccagā;||<br />
					Khaṇātītā hi socanti Nirayambhi samappitā.|| ||</p>

					<p class="f4"><a id="v334">334.</a> Pamādo rajo pamādo pamādānupatito rajo,||<br />
					Appamattena vijjāya abbahe sallam attano ti.|| ||</p>

					<p class="ctr">Uṭṭhāna Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.11">11.</a> Rāhula Suttaɱ</h4>

					<p>&nbsp;</p>

					<p class="f4"><a id="v335">335.</a> "Kacci abhiṇhasaŋvāsā nāvajānāsi paṇḍitaɱ,||<br />
					Ukkādhāro manussānaɱ kacci apacito tayā."|| ||</p>

					<p class="f4"><a id="v336">336.</a> "Nāhaɱ abhiṇhasaŋvāsā avajānāmi paṇḍitaɱ,||<br />
					Ukkadhāro manussānaɱ niccaɱ apacito mayā."|| ||</p>

					<p class="f4 ctr">Vatthugāthā|| ||</p>

					<p class="f4"><a id="v337">337.</a> Pañca kāma-guṇe hitvā piyarūpe manorame,||<br />
					Saddhāya gharā ni-k-khamma dukkhass'antakaro bhava.|| ||</p>

					<p class="f4"><a id="v338">338.</a> Mitte bhajassu kalyāṇe pantañ ca sayanāsanaɱ,||<br />
					Vivittaɱ appa-nigghosaɱ, matt'aññū hohi bhojane,|| ||</p>

					<p class="f4"><a id="pg59"><span class="f2 g"><b>[59]</b></span></a> 339. Cīvare piṇḍa-pāte ca paccaye sayanāsane—||<br />
					Etesu taṇhaɱ mā kāsi, mā lokaɱ punar āgami.|| ||</p>

					<p class="f4"><a id="v340">340.</a> Saɱvuto Pātimokkhasmiɱ indriyesu ca pañcasu,||<br />
					Sati kāyagatā ty-atthu, nibbidā bahulo bhava.|| ||</p>

					<p class="f4"><a id="v341">341.</a> Nimittaɱ parivajjehi subhaɱ rāgūpasaɱhitaɱ,||<br />
					Asubhāya cittaɱ bhāvehi ek'aggaɱ susamāhitaɱ,|| ||</p>

					<p class="f4"><a id="v342">342.</a> Animittañ ca bhāvehi, mān-ā-nusayam ujjaha:||<br />
					Tato mānābhi-samayā upasanto carissasī" ti.|| ||</p>

					<p class="f4">Itthaɱ sudaɱ Bhagavā āyasmantaɱ Rāhulaɱ imāhi gāthāhi abhiṇhaɱ ovadatī ti.|| ||</p>

					<p class="ctr">Rāhula Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.12">12.</a> Vaŋgīsa Sutta (Kappa Sutta, Nigrodhakappa Sutta)</h4>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Āḷaviyaɱ viharati AggĀḷave cetiye. Tena kho pana samayena āyasmato Vaŋgīsassa upajjhāyo Nigrodhakappo nāma thero AggĀḷave cetiye aciraparinibbuto hoti.|| ||</p>

					<p class="f4">Atha kho āyasmato Vaŋgīsassa raho-gatassa paṭisallīnassa evaɱ cetaso parivitakko udapādi: 'parinibbuto nu kho me upajjhāyo udāhu no parinibbuto' ti.||<br />
					Atha kho ayasmā Vaŋgīso sāyanha-samayaɱ paṭisallāni vuṭṭhito yena Bhagavā ten'upasankami, upasankamitvā Bhagavantaɱ abhivādetvā ekam an- <a id="pg60"><span class="f2 g"><b>[60]</b></span></a> taɱ nisīdi. Eka-m-antaɱ nisinno kho āyasmā Vaŋgīso Bhagavantaɱ etad avoca: "Idha mayhaɱ bhante raho-gatassa paṭisallīnassa evaɱ cetaso parivitakko udapādī: 'parinibbuto nu kho me upajjhāyo udāhu no parinibbuto'" ti.|| ||</p>

					<p class="f4">Atha kho āyasmā Vaŋgīso uṭṭhāy āsanā ekaɱsaɱ cīvaraɱ katvā yena Bhagavā ten'añjaliɱ paṇāmetvā Bhagavantaɱ gāthāya ajjhabhāsi: || ||</p>

					<p class="f4"><a id="v343">343.</a> "Pucchāma Satthāraɱ anomapaññaɱ||<br />
					Diṭṭhe va dhamme yo vicikicchāna chettā,||<br />
					Aggāḷave kālam akāsi bhikkhu||<br />
					Ñāto yasassi abhinabbutatto.|| ||</p>

					<p class="f4"><a id="v344">344.</a> Nigrodhakappo iti tassa nāmaɱ,||<br />
					Tayā kataɱ Bhagavā brāhmaṇassa,||<br />
					So taɱ namassaɱ acari mutyapekkho||<br />
					Āraddha-viriyo daḷha-Dhamma-dassī.|| ||</p>

					<p class="f4"><a id="v345">345.</a> Taɱ sāvakaɱ Sakka mayam pi sabbe||<br />
					Aññātum icchāma samantacakkhu,||<br />
					Samavaṭṭhitā no savaṇāya sotā||<br />
					Tvaɱ no Satthā, tvaɱ anuttaro si.|| ||</p>

					<p class="f4"><a id="v346">346.</a> Chind'eva no vici-kicchaɱ, brūhi m'etaɱ||<br />
					Parinibbutaɱ vedaya bhūripañña,||<br />
					Majjhe va no bhāsa samantacakkhu||<br />
					Sakko va devānaɱ sahassanetto.|| ||</p>

					<p class="f4"><a id="v347">347.</a> Yo keci ganthā idha mohamaggā,||<br />
					Aññāṇapakkhā vici-kicchaṭṭhānā,||<br />
					<a id="pg61"><span class="f2 g"><b>[61]</b></span></a> Tathāgataɱ patvā na te bhavanti,||<br />
					Cakkhuɱ hi etaɱ paramaɱ narānaɱ.|| ||</p>

					<p class="f4"><a id="v348">348.</a> No ce hi jātu puriso kilese||<br />
					Vāto yathā abbhaghanaɱ vihāne,||<br />
					Tamo v'assa nivuto sabba-loko,||<br />
					Na jotimanto pi narā tapeyyuɱ.|| ||</p>

					<p class="f4"><a id="v349">349.</a> Dhīrā ca pajjotakarā bhavanti,||<br />
					Taɱ taɱ ahaɱ dīra tath'eva maññe,||<br />
					Vipassinaɱ jhanam upāgamamha||<br />
					Parisāsu no āvikarohi Kappaɱ.|| ||</p>

					<p class="f4"><a id="v350">350.</a> Khippaɱ giraɱ eraya vagguvagguɱ||<br />
					Haɱsā va paggayha saniɱ nikūjaɱ,||<br />
					Bindussarena suvikappitena||<br />
					Sabbe va te ujjugatā suṇoma.|| ||</p>

					<p class="f4"><a id="v351">351.</a> Pahīnajāti-maraṇaɱ asesaɱ||<br />
					Niggayha dhonaɱ vadessāmi dhammaɱ,||<br />
					Na kāmakāro hi puthujjanānaɱ||<br />
					Saŋkheyyakāro ca Tathāgatānaɱ.|| ||</p>

					<p class="f4"><a id="v352">352.</a> Sampannaveyyā-karaṇaɱ tave-y-idaɱ||<br />
					Samujjupaññassa samuggahītaɱ,||<br />
					Ayam añjalī pacchimo suppaṇāmito||<br />
					Mā mohayī jānaɱ anomapañña.|| ||</p>

					<p class="f4"><a id="v353">353.</a> Parovaraɱ ariya-Dhammaɱ viditvā||<br />
					Mā mohayī jānaɱ anomavīriya,||<br />
					<a id="pg62"><span class="f2 g"><b>[62]</b></span></a> Vāriɱ yathā ghammani ghammatatto||<br />
					Vācābhikaŋkhāmi sutassavassa.|| ||</p>

					<p class="f4"><a id="v354">354.</a> Yadatthikaɱ Brahma-cariyaɱ acāri||<br />
					Kappāyano kacci'ssa taɱ amoghaɱ,||<br />
					Nibbāyi so ādu upādiseso||<br />
					Yathā vimutto ahu taɱ suṇāma."|| ||</p>

					<p class="f4"><a id="v355">355.</a> "Acchecchi taṇhaɱ idha nāma-rūpe (iti Bhagavā)||<br />
					Kaṇhassa sotaɱ dīgha-ratt-ā-nusayitaɱ,||<br />
					Atāri jāti-maraṇaɱ asesaɱ"—||<br />
					Icc-abravī Bhagavā pañcaseṭṭho.|| ||</p>

					<p class="f4"><a id="v356">356.</a> Esa sutvā pasidāmi vaco te isisattama,||<br />
					Amoghaɱ kira me puṭṭhaɱ, na maɱ vañcesi brāhmaṇo.|| ||</p>

					<p class="f4"><a id="v357">357.</a> Yathāvādī tathākārī ahu Buddhassa sāvako,||<br />
					Acchidā Maccuno jālaɱ tataɱ māyāvino daḷhaɱ.|| ||</p>

					<p class="f4"><a id="v358">358.</a> Addasa Bhagavā ādiɱ upādānassa Kappiyo,||<br />
					Accagā vata Kappāyano maccudheyyaɱ suduttaran ti.|| ||</p>

					<p class="ctr">Vaŋgīsa Sutta (Kappa Sutta, Nigrodhakappa Sutta) Niṭṭhitaɱ|| ||</p>

					<p><a id="pg63"><span class="f2 g"><b>[63]</b></span></a></p>

					<hr class="hrctr" />

					<p>&nbsp;</p>

					<h4 class="ctr c"><a id="II.13">13.</a> Sammāparibbāganiya Suttaɱ</h4>

					<p>&nbsp;</p>

					<p class="f4"><a id="v359">359.</a> "Pucchāmi  muniɱ pahūtapaññaɱ||<br />
					Tiṇṇaɱ pāragataɱ parinibbutaɱ ṭhitattaɱ,||<br />
					Nikkhamma gharā panujja kāme||<br />
					Kathaɱ bhikkhu sammā so loke paribbajeyya."|| ||</p>

					<p class="f4"><a id="v360">360.</a> "Yassa maŋgalā samūhatā (iti Bhagavā)||<br />
					Uppāda supinā ca lakkhaṇā ca,||<br />
					So maŋgala-dosa-vi-p-pahīno||<br />
					Bhikkhu sammā so loke paribbajeyya.|| ||</p>

					<p class="f4"><a id="v361">361.</a> Rāgaɱ vinayetha mānusesu||<br />
					Dibbesu kāmesu cāpi bhikkhu,||<br />
					Atikkamma bhavaɱ samecca dhammaɱ||<br />
					Sammā so loke paribbajeyya.|| ||</p>

					<p class="f4"><a id="v362">362.</a> Vipiṭṭhi katvā pesuṇāni||<br />
					Kodhaɱ kadariyaɱ jaheyya bhikkhu,||<br />
					Anurodhavirodhavi-p-pahīno||<br />
					Sammā so loke paribbajeyya.|| ||</p>

					<p class="f4"><a id="v363">363.</a> Hitvāna piyañ ca appiyañ ca||<br />
					Anupādāya anissito kuhiñci,||<br />
					Saŋyojaniyehi vippamutto||<br />
					Sammā so loke paribbajeyya.|| ||</p>

					<p class="f4"><a id="v364">364.</a> Na so upadhīsu sāram eti,||<br />
					Adānesu vineyya chanda-rāgaɱ,||<br />
					So anissito anaññaneyyo,||<br />
					Sammā so loke paribbajeyya.|| ||</p>

					<p class="f4"><a id="pg64"><span class="f2 g"><b>[64]</b></span></a> 365. Vacasā manasā ca kammanā ca||<br />
					Aviruddho samma viditvā dhammaɱ,||<br />
					Nibbānapadābhipatthayāno||<br />
					Sammā so loke paribbajeyya.|| ||</p>

					<p class="f4"><a id="v366">366.</a> Yo 'vandati maɱ' ti na uṇṇameyya||<br />
					Akkūṭṭho pi na sandhiyetha bhikkhu,||<br />
					Laddhā parabhojanaɱ na majje,||<br />
					Sammā so loke paribbajeyya.|| ||</p>

					<p class="f4"><a id="v367">367.</a> Lobhañ ca bhavañ ca vippahāya||<br />
					Virato chedanabandhanāto bhikkhū,||<br />
					So tiṇṇakathaɱ-katho visallo,||<br />
					Sammā so loke paribbajeyya.|| ||</p>

					<p class="f4"><a id="v368">368.</a> Sāruppam attano viditvā||<br />
					Na ca bhikkhu hiɱseyya kañci loke,||<br />
					Yathā tathiyaɱ viditvā dhammaɱ||<br />
					Sammā so loke paribbajeyya.|| ||</p>

					<p class="f4"><a id="v369">369.</a> Yassānusayā na santi keci,||<br />
					Mūlā akusalā samūhatā se,||<br />
					So nirāsayo anāsayāno,||<br />
					Sammā so loke paribbajeyya.|| ||</p>

					<p class="f4"><a id="pg65"><span class="f2 g"><b>[65]</b></span></a> 370. Āsavakhīṇo pahīnamāno||<br />
					Sabbaɱ rāgapathaɱ upātivatto,||<br />
					Danto parinibbuto ṭhitatto||<br />
					Sammā so loke paribbajeyya.|| ||</p>

					<p class="f4"><a id="v371">371.</a> Saddho sutavā niyāmadassī||<br />
					Vaggagatesu na vaggasāri dhīro,||<br />
					Lobhaɱ dosaɱ vineyya paṭighaɱ||<br />
					Sammā so loke paribbajeyya.|| ||</p>

					<p class="f4"><a id="v372">372.</a> Saɱsuddhajino vivatta-c-chaddo||<br />
					Dhammesu vasī pāragū anejo,||<br />
					Sankhāra-nirodhañāṇakusalo||<br />
					Sammā so loke paribbajeyya.|| ||</p>

					<p class="f4"><a id="v373">373.</a> Atītesu anāgatesu cāpi||<br />
					Kappātīto aticca suddhipañño,||<br />
					Sabbāyatanehi vippamutto||<br />
					Sammā so loke paribbajeyya.|| ||</p>

					<p class="f4"><a id="v374">374.</a> Aññāya padaɱ samecca dhammaɱ||<br />
					Vivaṭaɱ disvāna pahānam āsavānaɱ,||<br />
					Sabbūpadhinaɱ parikkhayā||<br />
					Sammā so loke paribbajeyya."|| ||</p>

					<p class="f4"><a id="v375">375.</a> "Addhā hi Bhagavā tath'eva etaɱ||<br />
					Yo so evaɱ vihiri danto bhikkhū,||<br />
					<a id="pg66"><span class="f2 g"><b>[66]</b></span></a> Sabbasaŋyojaniye ca vīticatto||<br />
					Sammā so loke paribbajeyyā" ti.|| ||</p>

					<p class="ctr">Sammāparibbājaniya Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="II.14">14.</a> Dhammika Suttaɱ</h4>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍikassa ārāme. Atha kho Dhammiko upāsako pañcahi upāsakesatehi saddhiɱ yena Bhagavā ten'upasankami, upasankamitvā Bhagavantaɱ abhivādetvā eka-m-antaɱ nisīdi. Eka-m-antaɱ nisinno kho Dhammiko upāsako bhagamantaɱ gāthāya ajjhabhāsi.|| ||</p>

					<p class="f4"><a id="v376">376.</a> Pucchāmi taɱ Gotama bhuripañña||<br />
					Kathaɱkaro sāvako sādhu hoti,||<br />
					Yo vā agārā anagāram eti||<br />
					Agārino vā pan'upāsakāse.|| ||</p>

					<p class="f4"><a id="v377">377.</a> Tuvaɱ hi lokassa sa-devakassa||<br />
					Gatiɱ pajānāsi parāyanañ ca,||<br />
					Na t'attha tulyo nipuṇatthadassī,||<br />
					Tuvaɱ hi Buddhaɱ pavaraɱ vadanti.|| ||</p>

					<p class="f4"><a id="v378">378.</a> Sabbaɱ tuvaɱ ñāṇam avecca dhammaɱ||<br />
					Pakāsesi satte anukampamāno,||<br />
					Vivattacchaddāsi samantacakkhu,||<br />
					Virocasī vimalo sabba-loke.|| ||</p>

					<p class="f4"><a id="pg67"><span class="f2 g"><b>[67]</b></span></a> 379. Āgañchi te santike nāga-rājā||<br />
					Erāvaṇo nāma 'Jino' ti sutvā,||<br />
					So pi tayā mantayitvājjhagamā||<br />
					'Sdhū' ti sutvāna patītarūpo.|| ||</p>

					<p class="f4"><a id="v380">380.</a> Rājā pi taɱ Vessavaṇo Kuvero||<br />
					Upeti dhammaɱ paripucchamāno,||<br />
					Tassāpi tvaɱ pucchito brūsi dhīra||<br />
					So cāpi sutvāna patītarūpo.|| ||</p>

					<p class="f4"><a id="v381">381.</a> Yo kec'ime titthiyā vādasīlā,||<br />
					Ājīvakā vā yadi vā kigaṇṭhā,||<br />
					Paññāya taɱ nātitaranti sabbe||<br />
					Ṭhito vajantaɱ viya sīghagāmiɱ.|| ||</p>

					<p class="f4"><a id="v382">382.</a> Yo kec'ime brāhmaṇā vādasīlā||<br />
					Vuddhā cāpi brāhmaṇā santi keci,||<br />
					Sabbe tayi atthabaddhā bhavanti,||<br />
					Ye vā pi c'aññe vādino maññamānā.|| ||</p>

					<p class="f4"><a id="v383">383.</a> Ayaɱ hi dhammo nipuṇo sukho ca,||<br />
					Yo'yaɱ tayā Bhagavā suppavutto,||<br />
					Tam eva sabbe sussūsamānā,||<br />
					Tvan no vada pucchito buddhaseṭṭha.|| ||</p>

					<p class="f4"><a id="v384">384.</a> Sabbe c'ime bhikkhavo sanni-sinnā||<br />
					Upāsakā cāpi tath'eva sotuɱ,||<br />
					Suṇantu dhammaɱ vimalenānuBuddhaɱ||<br />
					Subhāsitaɱ Vāsavasseva devā."|| ||</p>

					<p class="f4"><a id="v385">385.</a> "Suṇātha me bhikkhavo, sāvayāmi vo||<br />
					Dhammaɱ dhutaɱ, tañ ca dharātha sabbe,||<br />
					<a id="pg68"><span class="f2 g"><b>[68]</b></span></a> Iriyāpathaɱ pabba-jitānulomikaɱ||<br />
					Sevetha naɱ atthadassī mutīmā.|| ||</p>

					<p class="f4"><a id="v386">386.</a> Na ve vikāle vicareyya bhikkhu,||<br />
					Gāmañ ca piṇḍāya careyya kāle,||<br />
					Akālacāriɱ hi sajanti saŋgā,||<br />
					Tasmā vikāle na caranti buddhā.|| ||</p>

					<p class="f4"><a id="v387">387.</a> Rūpā ca saddā ca rasā ca gandhā||<br />
					Phassā ca ye sammadayanti satte,||<br />
					Etesu dhammesu vineyya chandaɱ||<br />
					Kālena so pavise pātarāsaɱ.|| ||</p>

					<p class="f4"><a id="v388">388.</a> Piṇḍañ ca bhikkhu samayena laddhā||<br />
					Eko paṭikkamma raho nisīde,||<br />
					Ajjhattacintī na mano bahiddhā||<br />
					Nicchāraye saŋgahitatta-bhāvo.|| ||</p>

					<p class="f4"><a id="v389">389.</a> Sace pi so sallape sāvakena||<br />
					Aññena vā kenaci bhikkhunā vā,||<br />
					Dhammaɱ paṇītaɱ tam udāhareyya||<br />
					Na pesunaɱ no pi parūpavādaɱ.|| ||</p>

					<p class="f4"><a id="v390">390.</a> Vādaɱ hi eke paṭiseniyanti||<br />
					Na te pasaɱsāma parittapaññe,||<br />
					Tato tato ne pasajanti saŋgā||<br />
					Cittaɱ hi te tattha gamenti dūre.|| ||</p>

					<p class="f4"><a id="v391">391.</a> Paṇḍaɱ vihāraɱ sayanāsanañ ca||<br />
					Āpañ ca saŋghāṭirajūpavāhanaɱ,||<br />
					Sutvāna dhammaɱ Sugatena desitaɱ||<br />
					Saŋkhāya seve varapaññasāvako.|| ||</p>

					<p class="f4"><a id="v392">392.</a> Tasmā hi paṇḍe sayanāsane ca||<br />
					Āpe ca saŋghāṭirajūpavāhane,||<br />
					<a id="pg69"><span class="f2 g"><b>[69]</b></span></a> Etesu dhammesu anūpajitto||<br />
					Bhikkhū yathā pokkhare vāribindū.|| ||</p>

					<p class="f4"><a id="v393">393.</a> Gahaṭṭhavattaɱ pana vo vadāmi,||<br />
					Yathākaro sāvako sādhu hoti,||<br />
					Na h'eso labbhā sapariggahena||<br />
					Phassetuɱ yo kevalo bhikkhu dhammo.|| ||</p>

					<p class="f4"><a id="v394">394.</a> Pāṇaɱ na hāne, na ca ghātayeyya,||<br />
					Na cānujaññā hanataɱ paresaɱ,||<br />
					Sabbesu bhūtesu nidhāya daṇḍaɱ||<br />
					Ye thāvarā ye ca tasanti loke.|| ||</p>

					<p class="f4"><a id="v395">395.</a> Tato adinnaɱ parivajjayeyya||<br />
					Kiñci kvacī sāvako bujjhamāno,||<br />
					Na hāraye, harataɱ nānujaññā:||<br />
					Sabbaɱ adinnaɱ parivajjayeyya.|| ||</p>

					<p class="f4"><a id="v396">396.</a> ABrahma-cariyaɱ parivajjayeyya||<br />
					Aŋgārakāsuɱ jalitaɱ va viññū,||<br />
					Asambhuṇanto pana Brahma-cariyaɱ||<br />
					Parassa dāraɱ nātikkameyya.|| ||</p>

					<p class="f4"><a id="v397">397.</a> Sabhaggato vā parisaggato vā||<br />
					Ekassa v'eko na musā bhaṇeyya,||<br />
					Na bhāṇaye bhaṇataɱ nānujaññā||<br />
					Sabbaɱ abhūtaɱ parivajjayeyya.|| ||</p>

					<p class="f4"><a id="v398">398.</a> Majjañ ca pānaɱ na samācareyya,||<br />
					Dhammaɱ imaɱ rocaye yo gahaṭṭho,||<br />
					Na pāyaye, pibataɱ nānujaññā||<br />
					'Ummādanantaɱ' iti naɱ viditvā.|| ||</p>

					<p class="f4"><a id="v399">399.</a> Madā hi pāpāni karontī bālā,||<br />
					Karenti c'aññe pi jane pamatte,||<br />
					<a id="pg70"><span class="f2 g"><b>[70]</b></span></a> Etaɱ apuññāyatanaɱ vivajjaye||<br />
					Ummādanaɱ mohanaɱ bālakantaɱ.|| ||</p>

					<p class="f4"><a id="v400">400.</a> Pāṇaɱ na hāne, na cadinnam ādiye||<br />
					Musā na bhāse, na ca majjapo siyā,||<br />
					Abrahma-cariyā virameyya methunā,||<br />
					Rattiɱ na bhuñjeyya vikāla-bhojanaɱ.|| ||</p>

					<p class="f4"><a id="v401">401.</a> Mālaɱ na dhāraye na ca gandham ācare,||<br />
					Mañce chamāyaɱ va sayetha santhate,||<br />
					Etaɱ hi aṭṭhaŋgikam āh'uposathaɱ||<br />
					Buddhena dukkhantagunā pakāsitaɱ.|| ||</p>

					<p class="f4"><a id="v402">402.</a> Tato ca pakkhass'upavass'uposathaɱ||<br />
					Cātuddasīɱ pañcadasiñ ca aṭṭhamiɱ,||<br />
					Pāṭihāriyapakkhañ ca pasannamānaso||<br />
					Aṭṭhaŋgupetaɱ susamattarūpaɱ.|| ||</p>

					<p class="f4"><a id="v403">403.</a> Tato ca pāto upavutthuposatho||<br />
					Annena pānena ca bhikkhū Saŋghaɱ,||<br />
					Pasannacitto anumodamāno||<br />
					Yathārahaɱ saɱvibhajetha viññū.|| ||</p>

					<p class="f4"><a id="v404">404.</a> Dhammena mātā-pitaro bhareyya||<br />
					Payojaye dhammikaɱ so vaṇijjaɱ,||<br />
					Etaɱ gihī vattayaɱ appamatto||<br />
					Sayaɱpabhe nāma upeti deve" ti.|| ||</p>

					<p class="ctr">Dhammika  Suttaɱ Niṭṭhitaɱ|| ||</p>

					<p class="ctr">Cullavaggo dutiyo.|| ||</p>

					<p class="f4"><a id="pg71"><span class="f2 g"><b>[71]</b></span></a> Tassa vaggassa uddānaɱ: ||<br />
					Ratanaɱ Āmagandhañ ca Hiriɱ ca Maŋgalamuttamaɱ,||<br />
					Sūcilomo Dhammacariya puna Brāhmaṇadhammikaɱ.||<br />
					Nāvā-ca  Suttaɱ Kiɱsīlaɱ Uṭṭhānaɱ atha Rāhulo,||<br />
					Kappo ca Paribbājo Dhammiko ca punāparaɱ,||<br />
					Cuddas'etāni suttāni Cūllavaggo ti vuccati.|| ||</p>

					<p><a id="pg72"><span class="f2 g"><b>[72]</b></span></a></p>

					<hr />

					<p>&nbsp;</p>

					<h1>III. Mahā Vagga</h1>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.1">1.</a> Pabbaggā Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#III.1">faus</a>] [<a href="../../../../dhamma-vinaya/ati/kd/snp/snp.3-01.than.ati.htm">than</a>]</p>

					<p>&nbsp;</p>

					<p class="f4"><a id="v405">405.</a> Pabbajjaɱ kittayissāmi, yathā pabbaji cakkhumā,||<br />
					Yatha vīmaɱsa-māno so pabbajjaɱ samarocayi.|| ||</p>

					<p class="f4"><a id="v406">406.</a> 'Sambādho'yaɱ gharāvāso rajassāyatanaɱ' iti,||<br />
					'Abbhokāso ca pabbajjā' iti disvāna pabbaji.|| ||</p>

					<p class="f4"><a id="v407">407.</a> Pabbajitvāna kāyena pāpaɱkammaɱ vivajjayī,||<br />
					Vacī-du-c-caritaɱ hitvā ājīvaɱ parisodhayi.|| ||</p>

					<p class="f4"><a id="v408">408.</a> Agamā Rājagahaɱ Buddho Magadhānaɱ Giribbajaɱ,||<br />
					Piṇḍāya abhihāresi ākiṇṇavara-lakkhaṇo.|| ||</p>

					<p class="f4"><a id="v409">409.</a> Tam addasā Bimbisāro pāsādasmiɱ patiṭṭhito,||<br />
					Disvā lakkhaṇa sampannaɱ imam atthaɱ abhāsatha:|| ||</p>

					<p class="f4"><a id="v410">410.</a> "Imaɱ bhonto nisāmetha: abhirūpo brahā suci,||<br />
					Caraṇena c'eva sampanno, yuga-mannaɱ ca pekkhati.|| ||</p>

					<p class="f4"><a id="v411">411.</a> Okkhitta-cakkhu satimā, nāyaɱ nīcākulā-m-iva.||<br />
					Rājadūtā vidhāvantu, kuhiɱ bhikkhu gamissati."|| ||</p>

					<p class="f4"><a id="v412">412.</a> Te pesitā rājadūtā piṭṭhito anubandhisuɱ:||<br />
					'Kuhiɱ gamissatī bhikkhu, katthavāso bhavissati.'|| ||</p>

					<p class="f4"><a id="v413">413.</a> Sapadānaɱ cara-māno gutta-dvāro susaɱvuto,||<br />
					Khippaɱ pattaɱ apūresi sampajāno patissato.|| ||</p>

					<p class="f4"><a id="pg73"><span class="f2 g"><b>[73]</b></span></a> 414. Sa piṇḍacāraɱ caritvā ni-k-khamma nagarā muni,||<br />
					Paṇḍavaɱ abhihāresi, etthavāso bhavissati.|| ||</p>

					<p class="f4"><a id="v415">415.</a> Disvāna vāsūpagataɱ tato dūtā upāvisuɱ,||<br />
					Eko ca dūto āgantivā rājino paṭivedayi.|| ||</p>

					<p class="f4"><a id="v416">416.</a> "Esa bhikkhu māhārāja Paṇḍavassa puratthato,||<br />
					Nisinno vyagghrasabho va sīho va girigabbhare.|| ||</p>

					<p class="f4"><a id="v417">417.</a> Sutvāna dūtavacanaɱ bhaddayānena khattiyo,||<br />
					Taramānarūpo niyyāsī yena Paṇḍavapabbato.|| ||</p>

					<p class="f4"><a id="v418">418.</a> Sa yānabhūmiɱ yāyitvā yānā orūyha khattiyo,||<br />
					Pattiko upasankamma āsajja naɱ upāvisi.|| ||</p>

					<p class="f4"><a id="v419">419.</a> Nisajja rājā sammodi kathaɱ sārāṇīyaɱ tato,||<br />
					Kathaɱ so vīti-sāretvā imam atthaɱ abhāsatha.|| ||</p>

					<p class="f4"><a id="v420">420.</a> "Yuvā ca daharo cāsi paṭhamuppattiko susu,||<br />
					Vaṇṇārohena sampanno jātimā viya khattiyo.|| ||</p>

					<p class="f4"><a id="v421">421.</a> Sobhayanto aṇīkaggaɱ nāgasaɱghapurakkhato,||<br />
					Dadāmi bhoge, bhuñjassu, jātiɱ c'akkhāhi pucchito."|| ||</p>

					<p class="f4"><a id="v422">422.</a> "Ujuɱ jānapado rājā Himavantassa passato,||<br />
					Dhanaviriyena sampanno Kosalesu niketino.|| ||</p>

					<p class="f4"><a id="pg74"><span class="f2 g"><b>[74]</b></span></a> 423. Ādiccā nāma gottena Sākiyā nāma jātiyā,||<br />
					Tamhā kulā pabba-jito'mhi rāja na kāme abhipatthayaɱ.|| ||</p>

					<p class="f4"><a id="v424">424.</a> Kāmesv-ādīnavaɱ disvā nekkhammaɱ daṭṭhu khemato,||<br />
					Padhānāya gamissāmi, ettha me rañjatī mano" ti.|| ||</p>

					<p class="ctr">Pabbajjā Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.2">2.</a> Padhāna Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#III.2">faus</a>] [<a href="../../../../dhamma-vinaya/ati/kd/snp/snp.3-02.than.ati.htm">than</a>]</p>

					<p>&nbsp;</p>

					<p class="f4"><a id="v425">425.</a> Taɱ maɱ padhānapahit'attaɱ nadiɱ Nerañjaraɱ pati,||<br />
					Viparakkamma jhāyantaɱ yoga-k-khemassa pattiyā.|| ||</p>

					<p class="f4"><a id="v426">426.</a> Namucī karuṇaɱ vācaɱ bhāsa-māno upāgamī,||<br />
					"Kiso tvam asi dubbaṇṇo, santike maraṇaɱ tava.|| ||</p>

					<p class="f4"><a id="v427">427.</a> Sahassabhāgo maraṇassa ekaɱso tava jīvitaɱ,||<br />
					Jīva bho, jīvitaɱ seyyo, jīvaɱ puññāni kāhasi.|| ||</p>

					<p class="f4"><a id="pg75"><span class="f2 g"><b>[75]</b></span></a> 428. Carato ca te Brahma-cariyaɱ aggihuttañ ca juhato,||<br />
					Pahūtaɱ cīyate puññaɱ, kim padhānena kāhasi.|| ||</p>

					<p class="f4"><a id="v429">429.</a> Duggo Maggo padhānāya dukkaro du-r-abhisambhavo,"||<br />
					Imā gāthā bhaṇaɱ Māro aṭṭhā Buddhassa santike.|| ||</p>

					<p class="f4"><a id="v430">430.</a> Taɱ tathāvādīnaɱ Māraɱ Bhagavā etad abravī,||<br />
					"Pamattabandhu pāpima, yen'atthena idhāgato.|| ||</p>

					<p class="f4"><a id="v431">431.</a> Aṇumattena pi puññena attho mayhaɱ na vijjati,||<br />
					Yesaɱ ca attho puññānaɱ, te Māro vattum arahati.|| ||</p>

					<p class="f4"><a id="v432">432.</a> Atthi saddhā tato viriyaɱ, paññā ca mama vijjati,||<br />
					Evaɱ maɱ pahit'attami pi kiɱ jīvam anupucchasi.|| ||</p>

					<p class="f4"><a id="v433">433.</a> Nadīnam api sotāni ayaɱ vāto visosaye,||<br />
					Kiñ ca me pahit'attassa lohitaɱ nūpasussaye.|| ||</p>

					<p class="f4"><a id="v434">434.</a> Lohite sussamānamhi pittaɱ semhañ ca sussati,||<br />
					Maɱsesu khīyamānesu bhayyo cittaɱ pasīdati,||<br />
					Bhiyyo sati ca paññā ca samādhi mama tiṭṭhati.|| ||</p>

					<p class="f4"><a id="v435">435.</a> Tassa m'evaɱ viharato pattass'uttama-vedanaɱ,||<br />
					Kāmesu nāpekkhate cittaɱ, passa sattassa suddhataɱ.|| ||</p>

					<p class="f4"><a id="pg76"><span class="f2 g"><b>[76]</b></span></a> 436. Kāmā te paṭhamā senā, dutiyā arati vuccati,||<br />
					Tatiyā khuppipāsā te, catutthi taṇhā pavuccati,|| ||</p>

					<p class="f4"><a id="v437">437.</a> Pañcamī thīna-middhaɱ te, chaṭṭh ābhīru pavuccati,||<br />
					Sattamī vicikicchā te, makkho thambho te aṭṭhamo.|| ||</p>

					<p class="f4"><a id="v438">438.</a> Lābho siloko sakkāro micchāladdho ca yo yaso,||<br />
					Yo c'attānaɱ samukkaɱse pare ca avajānati,|| ||</p>

					<p class="f4"><a id="v439">439.</a> Esā Namuci te senā Kaṇhassābhippahāriṇī,||<br />
					Na naɱ asūro jināti, chetvā ca labhate sukhaɱ.|| ||</p>

					<p class="f4"><a id="v440">440.</a> Esa muñjaɱ parihare dhī-r-atthu idha jīvitaɱ,||<br />
					Saŋgāme me mataɱ seyyo, yañ ce jīve parājito.|| ||</p>

					<p class="f4"><a id="v441">441.</a> Pagāḷhā ettha na dissanti eke samaṇa-brāhmaṇā.||<br />
					Tañ ca Maggaɱ na jānanti, yena gacchanti subbatā.|| ||</p>

					<p class="f4"><a id="v442">442.</a> Samantā dhajiniɱ disvā yuttaɱ Māraɱ savāhiniɱ,||<br />
					Yuddhāya paccuggacchāmi, mā maɱ ṭhānā acāvayi.|| ||</p>

					<p class="f4"><a id="v443">443.</a> Yan te taɱ na-ppasahati senaɱ loko sa-devako,||<br />
					<a id="pg77"><span class="f2 g"><b>[77]</b></span></a> Taɱ te paññāya gacchāmi amaɱ pattaɱ va asmanā.|| ||</p>

					<p class="f4"><a id="v444">444.</a> Vasiɱ karitvā saɱkappaɱ satiñ ca suppati-ṭ-ṭhitaɱ,||<br />
					Raṭṭhā raṭṭhaɱ vicarissaɱ sāvake vinayaɱ puthu.|| ||</p>

					<p class="f4"><a id="v445">445.</a> Te appamattā pahit'attā mama sāsanakārakā,||<br />
					Akāmassa te gamissanti, yattha gantvā na socare."|| ||</p>

					<p class="f4"><a id="v446">446.</a> "Satta vassāni Bhagavantaɱ anubandhiɱ padā padaɱ,||<br />
					Otāraɱ nādhigacchissaɱ SamBuddhassa satīmato.|| ||</p>

					<p class="f4"><a id="v447">447.</a> Medavaṇṇaɱ va pāsāṇaɱ vāyaso anupariyagā,||<br />
					'Ap'ettha mudu vindema, api assādanā siyā.'|| ||</p>

					<p class="f4"><a id="v448">448.</a> Aladdhā tattha assādaɱ vāyas etto apakkami,||<br />
					Kāko va selaɱ āsajja nibbijjāpema Gotamaɱ."|| ||</p>

					<p class="f4"><a id="pg78"><span class="f2 g"><b>[78]</b></span></a> 449. Tassa sokaparetassa vīṇā kacchā abhassatha,||<br />
					Tato so dummano yakkho tatth'ev'antara-dhāyathā ti.|| ||</p>

					<p class="ctr">Padhāna Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.3">3.</a> Subhāsita Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#III.3">faus</a>] [<a href="../../../../dhamma-vinaya/ati/kd/snp/snp.3-03.than.ati.htm">than</a>]</p>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍikassa ārāme. Tatra kho Bhagava bhikkhū āmantesi: "Bhikkhavo" ti. "Bhaddante" ti te bhikkhū Bhagavato paccassosum. Bhagavā etad avoca: "Catūhi bhikkhave aŋgehi samannāgatā vācā subhā-sitā hoti na dubbhā-sitā, anavajjā ca ananuvajjā ca viññūnaɱ. Katamehi catūhi? Idha bhikkhave bhikkhu su-bhāsitaɱ ñeva bhāsati no dubbhāsitaɱ, dhammaɱ ñeva bhāsati no adhammaɱ, piyañ ñeva bhāsati no appiyaɱ, saccañ ñeva bhāsati no alikaɱ. Imehi kho bhikkhave catūhi aŋgehi samannāgatā vācā subhā-sitā hoti na dubbhā-sitā, anavajjā ca ananuvajjā ca vaññūnan" ti. Idam avoca Bhagavā, idaɱ vatvā Sugato athāparaɱ etad avoca Satthā: || ||</p>

					<p class="f4"><a id="v450">450.</a> "Subhāsitaɱ uttamam āhu santo,||<br />
					Dhammaɱ bhaṇe nādhammaɱ taɱ dutiyaɱ,||<br />
					Piyaɱ bhaṇe nāppiyaɱ taɱ tatiyaɱ||<br />
					Saccaɱ bhaṇe nālikaɱ, taɱ catutthan" ti.|| ||</p>

					<p class="f4"><a id="pg79"><span class="f2 g"><b>[79]</b></span></a> Atha kho āyasmā Vaŋgīso uṭṭhāy āsanā ekaɱsaɱ cīvaraɱ katvā yena Bhagavā ten'añjaliɱ paṇāmetvā Bhagavantaɱ etad avoca: "Paṭibhāti maɱ Sugatā" ti. "Paṭibhātu taɱ Vaŋgīsā" ti Bhagavā avoca. Atha kho āyasmā Vaŋgīso Bhagavantaɱ sammukhā sāruppāhi gāthāhi abhitthavi.|| ||</p>

					<p class="f4"><a id="v451">451.</a> Tam eva vācaɱ bhāseyya, yāy'attānaɱ na tāpaye,||<br />
					Pare ca na vihiɱseyye, sā ve vācā su-bhāsita.|| ||</p>

					<p class="f4"><a id="v452">452.</a> Piyavācam eva bhāseyya, yā vācā patinanditā,||<br />
					Yaɱ anādāya pāpāni paresaɱ bhāsate piyaɱ.|| ||</p>

					<p class="f4"><a id="v453">453.</a> Saccaɱ ve amatā vācā, asa dhammo sanantano,||<br />
					Sacce atthe ca dhamme ca, āhu, santo patiṭṭhitā.|| ||</p>

					<p class="f4"><a id="v454">454.</a> Yaɱ Buddho bhāsatī vācaɱ khemaɱ Nibbānapattiyā,||<br />
					Dukkhass'antakiriyāya, sā ve vācānam uttamā" ti.|| ||</p>

					<p class="ctr">Subhāsita Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.4">4.</a> Sundarikabhāradvāga Suttaɱ</h4>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Kosalesu viharati Sundarikāya nadiyā tīre. Tena kho pana samayena Sundarika-Bhāradvājo brāhmaṇo Sundarikāya nadiyā tīre aggiɱ juhati, aggihuttaɱ paricarati. Atha kho Sundarika-Bhāradvājo brāhmaṇo aggiɱ juhitvā aggihuttaɱ paricaritvā uṭṭhāy āsanā samantā catu-d-disā anuvilokesi: 'Ko nu kho imaɱ havyasesaɱ bhuñjeyyā' ti. Addasā kho Sundarika-bhā- <a id="pg80"><span class="f2 g"><b>[80]</b></span></a> radvājo brāhmaṇo Bhagavantaɱ avidūre aññatarasmiɱ rukkha-mūle sasīsaɱ pārutaɱ nisinnaɱ, disvāna vāmena hatthena havyasesaɱ gahetvā dakkhiṇena hatthena kamaṇḍalaɱ gahetvā yena Bhagavā ten'upasankami.|| ||</p>

					<p class="f4">Atha kho Bhagavā Sundarika-Bhāradvājassa brāhmaṇassa padasaddena sīsaɱ vivari. Atha kho Sundarika-Bhāradvājo brāhmaṇo "Muṇḍo ayaɱ bhavaɱ, muṇḍako ayaɱ bhavan" ti tato va puna nivattitukāmo ahosi. Atha kho Sundarika-Bhāradvājassa brāhmaṇassa etad ahosi:|| ||</p>

					<p class="f4">"Muṇḍā pi hi idh'ekacce brāhmaṇā bhavanti, yan nūnāhaɱ upasankamitvā jātiɱ puccheyyan" ti. Atha kho Sundarika-Bhāradvājo brāhmaṇo yena Bhagavā ten'upasankami, upasankamitvā Bhagavantaɱ etad avoca: "Kiɱjacco bhavan" ti. Atha kho Bhagavā Sundarika-Bhāradvājaɱ brāhmaṇaɱ gāthāhi ajjhabhāsi.|| ||</p>

					<p class="f4"><a id="v455">455.</a> "Na brāhmaṇo no'mhi na rājaputto,||<br />
					Na vessāyano uda koci no'mhi,||<br />
					Gottaɱ pariññāya puthujjanānaɱ||<br />
					Akiñ cano manta carāmi loke.|| ||</p>

					<p class="f4"><a id="v456">456.</a> Saŋghāṭivāsī agaho carāmi||<br />
					Nivuttakeso abhinibbutatto,||<br />
					Alippamāno idha mānavehi||<br />
					Akalla maɱ brāhmaṇa pucchi gottapañahaɱ."|| ||</p>

					<p class="f4"><a id="pg81"><span class="f2 g"><b>[81]</b></span></a> 457. "Pucchanti ve bho brāhmaṇā brāhmaṇehi saha 'brāhmaṇo no bhavan' ti||<br />
					"Brāhmaṇo, ce tvaɱ brūsi, mañ ca brūsi abrāhmaṇanaɱ||<br />
					taɱ taɱ Sāvittiɱ pucchāmi tipadaɱ catuvīsatakkharaɱ."|| ||</p>

					<p class="f4"><a id="v458">458.</a> "Kiɱ nissitā isayo manujā khattiyā brāhmaṇā devatānaɱ yaññam akappayiɱsu puthu idha loke."||<br />
					"Ya-d-antagu vedagu yaññakāle,||<br />
					yassāhutiɱ labhe, tass'ijjhe ti brūmi."|| ||</p>

					<p class="f4"><a id="v459">459.</a> "Addhā hi tassa hutam ijjhe, (iti brāhmaṇo)||<br />
					Yaɱ tādisaɱ vedaguɱ addasāma,||<br />
					Tumhādisānaɱ hi adassanena||<br />
					Añño jano bhuñjati puraḷāsaɱ."|| ||</p>

					<p class="f4"><a id="v460">460.</a> "Tasmā ti ha tvaɱ brāhmaṇa atthena atthiko upasaŋgamma puccha:||<br />
					Santaɱ vidhūmaɱ anighaɱ nirāsaɱ||<br />
					App-ev'idha abhivinde sumedhaɱ."|| ||</p>

					<p class="f4"><a id="v461">461.</a> "Yaññe ratāhaɱ bho Gotama yaññaɱ yaṭṭhu kāmo, nāhaɱ pajānāmi, anusāsatu maɱ bhavaɱ,||<br />
					<a id="pg82"><span class="f2 g"><b>[82]</b></span></a> Yattha hutaɱ ijjhate brūhi me taɱ."|| ||</p>

					<p class="f4">"Tena hi tvaɱ brāhmaṇa odahassu sotaɱ dhammaɱ te desissāmi:|| ||</p>

					<p class="f4"><a id="v462">462.</a> Mā jātiɱ puccha, caraṇañ ca puccha,||<br />
					Kaṭṭhā have jāyati jātavedo:||<br />
					Nīcā kulīno pi munī dhitimā||<br />
					Ājāniyo hoti hirīnisedho.|| ||</p>

					<p class="f4"><a id="v463">463.</a> Saccena danto damasā upeto||<br />
					Vedantagū vusitabrahma-cariyo,||<br />
					Kālena tamhi havyaɱ pavecche,||<br />
					Yo brāhmaṇo puññapekho yajetha.|| ||</p>

					<p class="f4"><a id="v464">464.</a> Ye kāme hitvā agihā caranti||<br />
					susaññatattā tasaraɱ va ujju,||<br />
					kālena tesu havyaɱ pavecche,||<br />
					yo brāhmaṇo puññapekho yajetha.|| ||</p>

					<p class="f4"><a id="v465">465.</a> Ye vīta-rāgā susamāhitindriyā||<br />
					cando va Rāhu-gahaṇā pamuttā,||<br />
					kālena tesu havyaɱ pavecche,||<br />
					yo brāhmaṇo puññapekho yajetha.|| ||</p>

					<p class="f4"><a id="v466">466.</a> Asajjamānā vicaranti loke||<br />
					sadā satā hitvā mamāyitāni,||<br />
					kālena tesu havyaɱ pavecche,||<br />
					yo brāhmaṇo puññapekho yajetha.|| ||</p>

					<p class="f4"><a id="v467">467.</a> Ye kāme hitvā Abhibhuyyacāri||<br />
					Yo vedi jāti-maraṇassa antaɱ,||<br />
					<a id="pg83"><span class="f2 g"><b>[83]</b></span></a> Parinibbuto udaka-rahado va sīto||<br />
					Tathāgato arahati pūraḷāsaɱ.|| ||</p>

					<p class="f4"><a id="v468">468.</a> Samo samehi visamehi dūre||<br />
					Tathāgato hoti anantapañño,||<br />
					Anūpalitto idha vā huraɱ vā||<br />
					Tathāgato arahati pūraḷāsaɱ.|| ||</p>

					<p class="f4"><a id="v469">469.</a> Yamhi na māhā vasatī na māno,||<br />
					Yo vītalobho amamo nirāso,||<br />
					panuṇṇa kodho abhinibbutatto||<br />
					so brāhmaṇo sokamalaɱ abhāsi||<br />
					Tathāgato arahati pūraḷāsaɱ.|| ||</p>

					<p class="f4"><a id="v470">470.</a> Nivesanaɱ yo manaso ahāsi||<br />
					Pariggahā yassa na santi keci,||<br />
					Anupādiyāno idha vā huraɱ vā||<br />
					Tathāgato arahati pūraḷāsaɱ.|| ||</p>

					<p class="f4"><a id="v471">471.</a> Samāhito yo udatāri oghaɱ||<br />
					Dhammaɱ ca ñāsi paramāya diṭṭhiyā,||<br />
					Khīṇ'āsavo antimadehadhārī||<br />
					Tathāgato arahati pūraḷāsaɱ.|| ||</p>

					<p class="f4"><a id="v472">472.</a> Bhavāsavā yassa vacī kharā ca||<br />
					Vidhupitā atthagatā na santi,||<br />
					Sa vedagu sabbadhi vippamutto||<br />
					Tathāgato arahati pūraḷāsaɱ.|| ||</p>

					<p class="f4"><a id="v473">473.</a> Saŋgātigo yassa na santi saŋgā||<br />
					Yo mānasattesu amānasatto||<br />
					<a id="pg84"><span class="f2 g"><b>[84]</b></span></a> Dukkhaɱ pariññāya sakhetta-vatthuɱ||<br />
					Tathāgato arahati pūraḷāsaɱ.|| ||</p>

					<p class="f4"><a id="v474">474.</a> Āsaɱ anissāya vivekadassī||<br />
					Paravediyaɱ diṭṭhim upātivatto,||<br />
					Ārammaṇā yassa na santi keci||<br />
					Tathāgato arahati puraḷāsaɱ.|| ||</p>

					<p class="f4"><a id="v475">475.</a> Parovarā yassa samecca dhammā||<br />
					Vidhupitā atthagatā na santi,||<br />
					Santo upādānakhaye vimutto||<br />
					Tathāgato arahati puraḷāsaɱ.|| ||</p>

					<p class="f4"><a id="v476">476.</a> Saŋyojanaɱ jātikhayanatadassī||<br />
					Yo pānudi rāgapathaɱ asesaɱ,||<br />
					Suddho niddoso vimalo akāco||<br />
					Tathāgato arahati puraḷāsaɱ.|| ||</p>

					<p class="f4"><a id="v477">477.</a> Yo attanā attānaɱ nānupassati||<br />
					Samāhito ujjugato ṭhitatto,||<br />
					Sa ve anojo akhilo akaŋkho||<br />
					Tathāgato arahati puraḷāsaɱ."|| ||</p>

					<p class="f4"><a id="v478">478.</a> Mohantarā yassa na santi keci,||<br />
					Sabbesu dhammesu ca ñāṇadassī, sarīrañ ca antimaɱ dhāreti,||<br />
					Patto ca sambodhi anuttaraɱ sivaɱ — ettāvatā yakkhassa suddhi —||<br />
					Tathāgato arahati puraḷāsaɱ.|| ||</p>

					<p class="f4"><a id="pg85"><span class="f2 g"><b>[85]</b></span></a> 479. "Hutaɱ ca mayahaɱ hutam atthu saccaɱ||<br />
					Yaɱ tādisaɱ vedagunaɱ alatthaɱ,||<br />
					Brahmā hi sakkhi: patigaṇhātu me Bhagavā, bhuñajatu me Bhagavā puraḷāsaɱ."|| ||</p>

					<p class="f4"><a id="v480">480.</a> "Gāthābhigitaɱ me abhojaneyyaɱ||<br />
					Sampassataɱ brahmaṇa n'esa dhammo,||<br />
					Gāthābhigitaɱ panudanti buddhā,||<br />
					Dhamme sati brāhmaṇa vuttir esā.|| ||</p>

					<p class="f4"><a id="v481">481.</a> Aññena ca kevalinaɱ mahesiɱ||<br />
					Khiṇāsavaɱ kukkuccavupasantaɱ,||<br />
					Annena pānena upaṭṭhāhassu||<br />
					Khettaɱ hi taɱ puññapekhassa hoti."|| ||</p>

					<p class="f4"><a id="v482">482.</a> "Sādhāhaɱ Bhagavā tathā vijaññaɱ||<br />
					Yo dakkhiṇaɱ bhuñejayya mādisassa,||<br />
					Yaɱ yaññakāle pariyosamāno pappuyya tava sāsanaɱ."|| ||</p>

					<p class="f4"><a id="v483">483.</a> "Sārambā yassa vigatā, cittaɱ yassa anāvilaɱ,||<br />
					Vippamutto ca kāmehi, thinaɱ yassa panuditaɱ,|| ||</p>

					<p class="f4"><a id="v484">484.</a> Simantānaɱ vinetāraɱ jāti-maraṇakovidaɱ,||<br />
					Muniɱ moneyyasampannaɱ tādisaɱ yaññam āgataɱ|| ||</p>

					<p class="f4"><a id="v485">485.</a> Bhukuṭiɱ vinayitvāna pañajalikā namassatha,||<br />
					Pujetha annapānena, evaɱ ijhanti dakkhiṇā."|| ||</p>

					<p class="f4"><a id="pg86"><span class="f2 g"><b>[86]</b></span></a> 486. "Buddho bhavaɱ arahati puraḷāsaɱ||<br />
					Puññakkhettam anuttaraɱ,||<br />
					Āyāgo sabba-lokassa, bhoto dinnaɱ maha-p-phalān" ti.|| ||</p>

					<p class="f4">Atha kho Sundarika-Bhāradvājo brāhmaṇo Bhagavantaɱ etad avoca: "Abhikkantaɱ bho Gotama, abhikkantaɱ bho Gotama, seyyathā pi bho Gotama nikkujjitaɱ vā ukkujjeyya, paṭi-c-channaɱ vā vivareyya, muḷhassa vā Maggaɱ ācikkekhayya, andha-kāre vā tela pajjotaɱ dhareyya 'cakkhu-manto rūpāni dakkhintī' ti, evam evaɱ bhotā Gotamena anekapariyāyevana dhammo pakāsito. Es'āhaɱ bhavantaɱ Gotamaɱ saraṇaɱ gacchāmi Dhammañ ca bhikkhu-Saŋghañ ca labheyyāhaɱ bhoto Gotamassa santike pabbajjaɱ, labheyyaɱ upasampadan" ti. Alattha kho Sundarika-Bhāradvājo buhmaṇo Bhagavato santika pabbajjaɱ alattha upasampadaɱ, dacir'ūpasampanno kho pan'āyasmā Bhāradvājo eko cupakaṭṭho appamatto ātāpi pahit'atto viharatto na cirasse ca yass'atthāya kula-puttā samma-d-eva agārasmā anagāriyaɱ pabbajanti.|| ||</p>

					<p class="f4">Tad anuttaraɱ Brahma-cariya-pariyosānaɱ diṭṭhe'va dhamme sayaɱ abhiññā sacchi-katvā upasampajja vihāsi. Khiṇā jāti vusitaɱ Brahma-cariyaɱ kataɱ karaṇiɱ nāparaɱ itthāntāyāti abbhaññāsi aññataro ca kho pan'āyasmā Bhāradvājo Arahattaɱ ahositi.|| ||</p>

					<p class="ctr">Sundarika-Bhāradvāja Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.5">5.</a> Māgha Suttaɱ</h4>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Rājagahe viharati Gijjhaguṭe pabbate. Atha kho Māgho māṇavo yena Bhagavā ten'upasankami, upasankamitvā Bhagavatā saddhiɱ sammodi, sammodaniyaɱ kathaɱ sārāṇiyaɱ vitisāretvā eka-m-antaɱ nisīdi. Eka-m-antaɱ nisanno kho Māgho māṇavo <a id="pg87"><span class="f2 g"><b>[87]</b></span></a> Bhagavantaɱ  etad avoca: || ||</p>

					<p class="f4">Ahaɱ hi bho Gotama, dāyako dāna-pati vadaññu yā cayogo, dhammena bhoge pariyesāmi, dhammena bhoge pariyesitvā dhamma-laddhehi bhogehi dhammādhigatehi ekasasā pi dadāmi, davinnam pi dadāmi, tiṇṇam pi dadāmi, catunnam pi dadāmi, pañcannam pi dadāmi, chattam pi dadāmi, sattannam pi dadāmi, aṭṭhannam pi dadāmi, vanannam pi dadāmi, dasannam pi dadāmi, visāya pi dadāmi, tiɱsāya pi dadāmi, cattārisāya pi dadāmi, paññāsāya pi dadāmi, satassa pi dadāmi, bhiyyo pi dadāmi. Kacc'āhaɱ bho Gotamaɱ evaɱ dadanto evaɱ yajanto bahuɱ puññaɱ pasavāmi" ti. "Tagagha tvaɱ māṇava, evaɱ dadanto evaɱ yajanto bahuɱ puññaɱ pasavāsi, yo kho māṇava dāyako dāna-pati vadaññū yā cayogo dhammena bhoge pariyesati dhammena bhoge pariyesitvā dhamma-laddhehi bhogehi dhammādhigatehi ekasasā pi dadāmi, davinnam pi dadāmi, tiṇṇam pi dadāmi, catunnam pi dadāmi, pañcannam pi dadāmi, chattam pi dadāmi, sattannam pi dadāmi, aṭṭhannam pi dadāmi, vanannam pi dadāmi, dasannam pi dadāmi, visāya pi dadāmi, tiɱsāya pi dadāmi, cattārisāya pi dadāmi, paññāsāya pi dadāmi, satassa pi dadāmi, bhiyyo pi dadāmi.|| ||</p>

					<p class="f4">Kacc'āhaɱ bho Gotamaɱ ekaɱ dadanto evaɱ yajanto bahuɱ puññaɱ pasavāmiti.|| ||</p>

					<p class="f4">Atha kho Māgho māṇavo Bhagavantaɱ gāthāya ajjhabhāsi.|| ||</p>

					<p class="f4"><a id="v487">487.</a> "Pucchām'abhaɱ bho Gotamaɱ vadaññuɱ (iti Māgho māṇavo)||<br />
					Kāsāyavāsiɱ agihaɱ carantaɱ||<br />
					Yo yā cayogo dāna-pati gahaṭṭo,||<br />
					puññatthiko yajati puññapekho||<br />
					<a id="pg88"><span class="f2 g"><b>[88]</b></span></a> Dadaɱ paresaɱ idha annapānaɱ||<br />
					Kattha hutaɱ yajamānassa sujjhe."|| ||</p>

					<p class="f4"><a id="v488">488.</a> "Yo yā cayogo dāna-pati gahaṭṭho (Māghā ti Bhagavā)||<br />
					Puññatthiko yajati puññapekho||<br />
					Dadaɱ paresaɱ idha annapānaɱ||<br />
					Ārādhaye dakkhiṇeyye hi tādi."|| ||</p>

					<p class="f4"><a id="v489">489.</a> "Yo yā cayogo dāna-pati gahaṭṭho (iti Māgho māṇavo)||<br />
					Puññatthiko yajati puññapekho||<br />
					Dadaɱ paresaɱ idha annapānaɱ,||<br />
					Akkhāhi me Bhagavā dakkhiṇeyye."|| ||</p>

					<p class="f4"><a id="v490">490.</a> "Yo ve asattā vicaranti loke||<br />
					Akiñ canā kevalino yatattā,||<br />
					Kālena tesaɱ havyaɱ pavecche,||<br />
					Yo brāhmaṇo puññapekho yajetha.|| ||</p>

					<p class="f4"><a id="v491">491.</a> Ye sabbasaŋyojanabandhanacchidā||<br />
					Dantā vimutatā anīghā nirāsā,||<br />
					Kālena tesaɱ havyaɱ pavecche,||<br />
					Yo brāhmaṇo puññapekho yajetha.|| ||</p>

					<p class="f4"><a id="v492">492.</a> Ye sabbasaŋyojanavippamuttā||<br />
					Dantā vimuttā anīghā nirāsā||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4"><a id="v493">493.</a> Rāgañ ca dosañ ca pahāya mohaɱ||<br />
					Khiṇāsavā vusitabrahma-cariyā,||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4"><a id="v494">494.</a> Yesu na māyā vasati na māno,||<br />
					<a id="pg89"><span class="f2 g"><b>[89]</b></span></a> Ye vitalobhā amamā nirasā,||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4"><a id="v495">495.</a> Ye ve na taṇhāsu upātipannā||<br />
					Vitareyya oghaɱ amamā caranti,||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4"><a id="v496">496.</a> Yesaɱ taṇhā n'atthi kuhiñci loke||<br />
					Bhavābhavāya idha vā huraɱ vā,||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4"><a id="v497">497.</a> Ye kāme hitvā agihā caranti||<br />
					Susaññatattā tasaraɱva ujjuɱ||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4"><a id="v498">498.</a> Ye vitarāgā susamābhitindriyā||<br />
					Cando va Rāhu-gahaṇā pamuttā,||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4">499 Samitāvino vitarāgā akopā||<br />
					Yesaɱ gati n'atthi idha vippahāya,||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4"><a id="v500">500.</a> Jahitvā jāti-maraṇaɱ asesaɱ||<br />
					Kathaɱ-kathaɱ sabbam upātivattā,||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4"><a id="v501">501.</a> Ye attadipā vicaranti loke||<br />
					Akiñ canā sabbadhi vippamuttā,||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4"><a id="v502">502.</a> Ye h'ettha jānanti yathā tathā idaɱ||<br />
					'Ayam antimā, n'atthi puna-b-bhavo' ti,||<br />
					Kālena tesaɱ havyaɱ pavecche||<br />
					Yo brāhmaṇo puññapekho yajetha.|| ||</p>

					<p class="f4"><a id="pg90"><span class="f2 g"><b>[90]</b></span></a> 503. Yo vedagu jhānarato satimā||<br />
					Sambodhipatto saraṇaɱ bahunnaɱ,||<br />
					Kālena tamhi havyaɱ pavecche||<br />
					Yo brāhmaṇo puññapekho yajetha."|| ||</p>

					<p class="f4"><a id="v504">504.</a> "Addhā amoghā mama pucchānā ahu,||<br />
					Akkhāsi me Bhagavā dakkhiṇeyye,||<br />
					Tvaɱ h'ettha jānāsi yathā tathā idaɱ||<br />
					Tathā hi te vidito esa dhammo.|| ||</p>

					<p class="f4"><a id="v505">505.</a> Yo yā cayogo dāna-pati gahaṭṭho iti Māgho māṇavo||<br />
					Puññatthiko yajati puññapekho,||<br />
					Dadaɱ paresaɱ idha annapānaɱ||<br />
					Akkhāhi me Bhagavā yañña-sampadaɱ."|| ||</p>

					<p class="f4"><a id="v506">506.</a> "Yajassu yajamāno Māghā ti Bhagavā||<br />
					Sabbattha vippasādehi cittaɱ,||<br />
					Ārammaṇaɱ yajamānassa yaññaɱ,||<br />
					Ettha patiṭṭāya jahāti dosaɱ.|| ||</p>

					<p class="f4"><a id="v507">507.</a> So vitarāgo pavineyya dosaɱ||<br />
					Mettaɱ citataɱ bhāvayaɱ appamāṇaɱ,||<br />
					Rattin-divaɱ satataɱ appamatto||<br />
					Sabbā disā pharate appamaññaɱ.|| ||</p>

					<p class="f4"><a id="v508">508.</a> "Ko sujjhati muccati bhajjhati ca,||<br />
					Ken'attanā gacchati Brahma-lokaɱ,||<br />
					Ajānato me muni brūhi puṭṭho||<br />
					Bhagavā hi me sakkhi Brahm'ajja diṭṭho||<br />
					<a id="pg91"><span class="f2 g"><b>[91]</b></span></a> Tuvaɱ hi no brahmasamo ti saccaɱ||<br />
					Kathaɱ uppajjati Brahma-lokaɱ jutimā."|| ||</p>

					<p class="f4"><a id="v509">509.</a> "Yo yajati tividhaɱ yañña-sampadaɱ, (Māghā ti Bhagavā)||<br />
					Ārādhaye dakkhiṇeyyehi tadi,||<br />
					Evaɱ yajitvā sammā yā cayogo||<br />
					Upapajjati Brahma-lokan ti brūmi" ti.|| ||</p>

					<p class="f4">Evaɱ vutte Māgho māṇavo Bhagavantaɱ etad avoca: "Abhikkantaɱ bho goma seyyathā pibho Gotama, kikkujjitaɱ vā ukkujjeya, paṭi-c-channaɱ vā vivareyya, muḷhassavā Maggaɱ ācikkheyya, andha-kāre vā tela-pajjotaɱ dhāreyya cakkhu-manto rūpāni dakkhintiti, evam evaɱ bhotā Gotamena aneka-pariyāyena dhammo pakāsito, ete mayaɱ bhavantaɱ Gotamaɱ saraṇaɱ gacchāma Dhammañ ca bhikkhu-Saŋghañca, upāsake no bhavaɱ Gotamo dhāretu ajja-t-agge pāṇupete saraṇaɱ gatanti.|| ||</p>

					<p class="ctr">Māgha Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.6">6.</a> Sabhiya Suttaɱ</h4>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Rājagahe viharati Veḷuvane Kalandakanivāpe. Tena kho pana samayena Sabhiyassa paribbājakassa purāṇasālohitāya devatāya pañhā udadiṭṭhā honti: "Yo te Sabhiya samano vā brāhmaṇo vā ime pañeha puṭṭho vyākaroti, tassa santike Brahma-cariyaɱ careyyāsi" ti.|| ||</p>

					<p class="f4">Atha kho Sabhiyo paribbajāko tassā devatāya santike te pañhe uggahetvā, ye te samaṇa-brāhmaṇā saŋghino gaṇino gaṇācariyā ñātā yasassino titthakarā <a id="pg92"><span class="f2 g"><b>[92]</b></span></a> sādhusammatā bahu-janassa, seyyath'idaɱ: Purāṇo Kassapo Makkhali Gosālo Ajito Kesakamabali Pakudho Kaccāyano Sañajayo Bellaṭṭhiputto Nigaṇṭho Nātaputto. Te upasankamitvā te pañeha pucchati. Te Sabhiyena paribbajakena pañeha puṭṭhā na sampāyanti. Asampāyantā kopañ ca dosañ ca appaccayañ ca pātu-karonti, api ca Sabhiyañ ñeva paribbājakaɱ paṭipucchanti. Atha kho Sabhiyassa paribbājakassa etad ahosi: 'ye kho te bhonto samaṇa-brāhmaṇā saŋghino gaṇino gaṇācariyā ñātā yasassino titthakarā sādhusammatā bahu-janassa, seyyath'īdaɱ: Purāṇo Kassapo Makkhali Gosālo Ajito Kesakamabali Pakudho Kaccāyano Sañajayo Bellaṭṭhiputto Nigaṇṭho Nātaputto. Te mayā pañeha puṭṭhā na sampāyanti asampāyanatā kopañ ca dosañ ca appaccayañ ca pātukāronti, api ca mamaññev'ettha paṭipucchanti: yan nunāhaɱ hināyāvattitvā kāme paribhuñejayyan' ti.|| ||</p>

					<p class="f4">Atha kho Sabhiyassa paribbājakassa etad ahosi: 'ayam pi samaṇo Gotamo saŋghi c'eva gaṇi ca gaṇācariyo ca ñāto yasassi titthakaro sādhusammāto bahu-janassa: yan nunāhaɱ samaṇaɱ Gotamaɱ upasankamitvā ime pañeha puccheyyan' ti.|| ||</p>

					<p class="f4">Atha kho Sabhiyo paribbajākassā etad ahosi: 'ye pi kho te bhanto samaṇa-brāhmaṇā jiṇaṇā vuddhā mahallakā addhagatā vayo anuppattā therā rattaññu cira-pabba-jitā saŋghino gaṇino gaṇācariyā ñātā yasassino titthakarā sādhusammatā bahu-janassa, seyyath'idaɱ: Purāṇo Kassapo <a id="pg93"><span class="f2 g"><b>[93]</b></span></a> Makkhali Gosālo Ajito Kesakamabali Pakudho Kaccāyano Sañajayo Bellaṭṭhiputto Nigaṇṭho Nātaputto. Te pi mayā pañeha puṭṭho na sampāyanti. Asampāyantā kopañ ca dosañ ca appaccayañ ca pātu-karonti, api ca mañ ñev'ettha paṭipucchanti. Kaɱ pana me samaṇo Gotamo ime pañeha puṭṭho vyākarisasati, samaṇo hi Gotamo daharo c'eva jātiyā navo ca pabbajāyā' ti. Atha kho Sabhiyassa paribbājakassa etad ahosi: 'samaṇo kho "daharo" ti na uññātabbo na paribhotabbo, daharo pi ce samaṇo hoti, so ca hoti mahiddhiko mah-ā-nubhāvo, yan nunāhaɱ samaṇaɱ Gotamaɱ upasankamitvā ime pañeha puccheyyan' ti.|| ||</p>

					<p class="f4">Atha kho Sabhiyo paribbājako yena Rājāgahaɱ tena cārikaɱ pakkāmi. Anupubbena cārikaɱ cara-māno yena Rājagahaɱ Veḷuvanaɱ Kalandakanivāpo, yena Bhagavā ten'upasankami, upasankamitvā Bhagavatā saddhiɱ samemādi, sammodaniyaɱ kathaɱ sārāṇiyaɱ vitisāretvā eka-m-antaɱ nisīdi, eka-m-antaɱ nisinno kho Sabhiyo paribabājako Bhagavantaɱ gāthāya ajjhābhāsi:|| ||</p>

					<p class="f4"><a id="v510">510.</a> "Kaŋkhi vecikicchi āgamaɱ (iti Sabhiyo)||<br />
					Pañeha pucchituɱ abhikaŋkhamāno,||<br />
					Tes'antakaro bhavāhi me,||<br />
					pañeha me puṭṭho anupubbaɱ anu-Dhammaɱ vyākarohi me."|| ||</p>

					<p class="f4"><a id="pg94"><span class="f2 g"><b>[94]</b></span></a> 511. "Durato āgato si Sabhiyā (ti Bhagavā)||<br />
					Pañeha pucchituɱ abhikamkhamāno,||<br />
					Tes'antakaro bhavāhami te,||<br />
					pañeha te puṭṭho anupubbaɱ anu-Dhammaɱ vyākarohi te.|| ||</p>

					<p class="f4"><a id="v512">512.</a> Puccha maɱ Sabhiya pañhaɱ, yaɱ kiñci manas'icchasi,||<br />
					Tassa tass'eva pañahassa ahaɱ antaɱ karomi te" ti|| ||</p>

					<p class="f4">Atha kho Sabhiyassa paribbājakassa etad ahosi: "acchariyaɱ vata bho, abbhutaɱ vata bho, yaɱ vatāhaɱ aññesu samaṇa-brāhmaṇesu okāsamattam pi nālatthaɱ, taɱ me idaɱ samaṇena Gotamena okāsakammaɱ katan" ti atta-mano pamodito udaggo pitisomanassajāto Bhagavantaɱ pañhaɱ pucchi: || ||</p>

					<p class="f4"><a id="v513">513.</a> "Kiɱ pattinam āhu bhikkhunaɱ (iti Sabhiyo)||<br />
					Sorataɱ kena, kathañ ca dannam āhu,||<br />
					Buddho ti kathaɱ pacuccati,||<br />
					Puṭṭho me Bhagavā vyākarohi."|| ||</p>

					<p class="f4"><a id="pg95"><span class="f2 g"><b>[95]</b></span></a> 514. "Pajjena katena antanā (Sabhiyā ti Bhagavā) pari-Nibbānagato vitiṇñakaŋkho,||<br />
					vibhavañ ca bhavañ ca vipa-p-pahāya||<br />
					Vusitavā khiṇapuna-b-bhavo sa bhikkhu.|| ||</p>

					<p class="f4"><a id="v515">515.</a> Sabbattha upekkhako satimā||<br />
					Na so hiɱsati kañci sabba-loke,||<br />
					Tiṇṇo samaṇo anāvilo,||<br />
					Ussadā yassa na santi, sorato so.|| ||</p>

					<p class="f4"><a id="v516">516.</a> Yass'indriyāni bhāvitāni||<br />
					Ajjhantaɱ bahiddhā ca sabba-loke,||<br />
					Nibbijjha imaɱ parañ ca lokaɱ||<br />
					Kālaɱ kankhati bhāvito, sa danto.|| ||</p>

					<p class="f4"><a id="v517">517.</a> Kappāni viceyya kevalāni||<br />
					Saɱsāraɱ dubhayaɱ cut'upapātaɱ,||<br />
					Vigatarajam anaŋgaṇaɱ visuddhaɱ||<br />
					Pattaɱ jātikkhayaɱ tam āhu buddhan" ti.|| ||</p>

					<p class="f4">Atha kho Sabhiyo paribbājako Bhagavato bhāsitaɱ abhinan'ditvā anumo-ditvā atta-mano pamodito udaggo pitisomanassajāto Bhagavantaɱ uttariɱ pañahaɱ pucchi: || ||</p>

					<p class="f4"><a id="v518">518.</a> "Kiɱ pattinamāhu brāhmaṇaɱ (iti Sabhiyo)||<br />
					Samaṇaɱ kena kathañ ca nhātako ti,||<br />
					<a id="pg96"><span class="f2 g"><b>[96]</b></span></a> Nāgo ti kathaɱ pavuccati||<br />
					Puṭṭho me Bhagavā vyākarohi."|| ||</p>

					<p class="f4"><a id="v519">519.</a> "Bāhitvā sabbapāpāni (Sabhiyāti Bhagavā)||<br />
					Vimalo sādhu samāhito ṭhitatto,||<br />
					Saɱsāram aticca kevali so,||<br />
					Asito tādi pavuccate (sa) brāhmā.|| ||</p>

					<p class="f4"><a id="v520">520.</a> Samitāvi pahāya puññapāpaɱ||<br />
					Virajo ñatvā imaɱ parañ ca lokaɱ,||<br />
					Jātimaraṇaɱ upātivatto||<br />
					Samaṇo tādi pacuccate tathattā.|| ||</p>

					<p class="f4"><a id="v521">521.</a> Ninhāya sabbapāpakāni||<br />
					Ajjhattaɱ bahiddhā ca sabba-loke,||<br />
					Dvemanussesu kappiyesu||<br />
					Kappaɱ n'eti tam āhu nhātako ti.|| ||</p>

					<p class="f4"><a id="v522">522.</a> Āguɱ na karoti kiñci loke,||<br />
					Sabbasaɱyoge visajja bandhanāni;||<br />
					Sabbattha na sajjati vimutto||<br />
					Nāgo tadi pavuccate tathattā" ti.|| ||</p>

					<p class="f4">Atha kho Sabhiyo paribbājako Bhagavato bhāsitaɱ abhinan'ditvā anumo-ditvā atta-mano pamodito udaggo pitisomanassajāto Bhagavantaɱ uttariɱ pañahaɱ pucchi: || ||</p>

					<p class="f4"><a id="v523">523.</a> "Kaɱ khettajinaɱ vadanti buddhā (iti Sabhiyo)||<br />
					Kusalaɱ kena kathañ ca paṇḍito ti,||<br />
					<a id="pg97"><span class="f2 g"><b>[97]</b></span></a> Muni nāma kathaɱ pavuccati||<br />
					Puṭṭho me Bhagavā vyākarohi."|| ||</p>

					<p class="f4"><a id="v524">524.</a> "Khettāni viveyya kevalāni (Sabhiyāti Bhagavā)||<br />
					Divyaɱ mānusakañ ca brahmakhettaɱ,||<br />
					Sabbakhettamūlabandhanā pamutto||<br />
					Khettajino tadi pavuccate tathattā.|| ||</p>

					<p class="f4"><a id="v525">525.</a> Kosāni viceyya kevalāni||<br />
					Dibbaɱ mānusakañ ca brahmakosaɱ,||<br />
					Sabbakosamūlabandhanā pamutto||<br />
					Kusalo tādi pavuccate tathattā.|| ||</p>

					<p class="f4"><a id="v526">526.</a> Dubhayāni viveyya paṇḍarāni||<br />
					Ajjhattaɱ bahiddhā ca sudadhipañño,||<br />
					Kaṇhaɱ-sukkam upātivatto||<br />
					Paṇḍito tādi pavuccate tathattā.|| ||</p>

					<p class="f4"><a id="v527">527.</a> Asatañ ca satañ ca ñatvā dhammaɱ||<br />
					Ajjhattaɱ bahiddhā ca sabba-loke,||<br />
					Devamananussehi pujaniyo so||<br />
					Saŋgaɱ jālam aticca so muni" ti.|| ||</p>

					<p class="f4">Atha kho Sabhiyo paribbājako Bhagavato bhāsitaɱ abhinan'ditvā anumo-ditvā atta-mano pamodito udaggo pitisomanassajāto Bhagavantaɱ uttariɱ pañahaɱ pucchi: || ||</p>

					<p class="f4"><a id="pg98"><span class="f2 g"><b>[98]</b></span></a> 528. "Kiɱ pattinam āhu vedaguɱ (iti Sabhiyo)||<br />
					Anuviditaɱ kena, kathañ ca viriyavā ti,||<br />
					Ājāniyo kin ti nāma hoti,||<br />
					Puṭṭho me Bhagavā vyākarohi."|| ||</p>

					<p class="f4"><a id="v529">529.</a> "Vedāni viceyya kevalāni (Sabhiyā ti Bhagavā)||<br />
					Samaṇānaɱ yāni p'atthi brāhmaṇānaɱ,||<br />
					Sabba vedanāsu vitarāgo||<br />
					Sabbaɱ vedam aticca vedagu so.|| ||</p>

					<p class="f4"><a id="v530">530.</a> Anuvicca papañca nāma-rūpaɱ||<br />
					Ajjhattaɱ bahiddhā ca rogamulaɱ,||<br />
					Sabbarogamūlabandhanā pamutto||<br />
					Anuvidito tādi pavuccate tathattā|| ||</p>

					<p class="f4"><a id="v531">531.</a> Virato idha sabbapāpakehi||<br />
					Nirayadukkham aticca viriyavā so,||<br />
					So viriyavā padhānavā||<br />
					Dhiro tādi pavuccate tathattā.|| ||</p>

					<p class="f4"><a id="v532">532.</a> Yass'asasu lutāni bandhanāni||<br />
					Ajjhattaɱ bahiddhā ca saŋgamūlaɱ,||<br />
					Sabbasaŋgamūlabandhanā pamutto||<br />
					Ājāniyo tādi pavuccate tathattā" ti.|| ||</p>

					<p class="f4">Atha kho Sabhiyo paribbājako Bhagavato bhāsitaɱ abhinan'ditvā anumo-ditvā atta-mano pamodito udaggo pitisomanassajāto Bhagavantaɱ uttariɱ pañahaɱ pucchi: || ||</p>

					<p class="f4"><a id="v533">533.</a> "Kiɱ panttinam āhu sottiyaɱ (iti Sabhiyo)||<br />
					<a id="pg99"><span class="f2 g"><b>[99]</b></span></a> Ariyaɱ kena, kathañ ca caraṇavā ti,||<br />
					Paribbājako kin ti nāma hoti||<br />
					Puṭṭho me Bhagavā vyākarohi."|| ||</p>

					<p class="f4"><a id="v534">534.</a> "Sutvā sabba-dhammaɱ abhiññāya loke (Sabhiyā ti Bhagavā)||<br />
					Sāvajjānavajjaɱ yad atthi kiñci,||<br />
					Abhibhuɱ akathaɱ-kathiɱ vimuttaɱ||<br />
					Anighaɱ sabbadhi-m-āhu sottiyo" ti.|| ||</p>

					<p class="f4"><a id="v535">535.</a> Chetvā āsavāni ālayāni||<br />
					Vidvā so na upeti gabbhaseyyaɱ,||<br />
					Saññaɱ tividhaɱ panujja paŋkaɱ||<br />
					Kappan n'eti tam āhu ariyo ti.|| ||</p>

					<p class="f4"><a id="v536">536.</a> Yo idha caraṇesu pantipatto||<br />
					Kusalo sabbadā ājāni dhammaɱ,||<br />
					Sabbattha na sajjati vimutto||<br />
					Paṭighā yass na santi, caraṇavā so.|| ||</p>

					<p class="f4"><a id="v537">537.</a> Dukkhavepakkaɱ yad atthi kammaɱ||<br />
					Uddham adho tiriyañ cāpi majjhe,||<br />
					Paribbājayitā pariññacāri||<br />
					Māyaɱ mānam atho pi lobhako'dhaɱ||<br />
					Pariyantam akāsi nāma-rūpaɱ||<br />
					Taɱ paribbājakam āhu pattipattan" ti.|| ||</p>

					<p class="f4">Atha kho Sabhiyo paribbājako Bhagavato bhāsitaɱ abhinan'ditvā anumo-ditvā atta-mano pamodito udaggo <a id="pg100"><span class="f2 g"><b>[100]</b></span></a> pitisomanassajāto uṭṭhāy āsanā ekaɱsaɱ uttarā-saŋgaɱ karitvā yena Bhagavā ten'añajalim pāṇāmetvā Bhagavantaɱ samamukhā sāruppāhi gāthāhi abhitthavi: || ||</p>

					<p class="f4"><a id="v538">538.</a> "Yāni ca tīṇi yāni ca saṭṭhi||<br />
					Samaṇappavāda sitāni bhuripañña,||<br />
					Saññakkhara-saññanissitāni||<br />
					Osaraṇāni vineyya oghantam agā.|| ||</p>

					<p class="f4"><a id="v539">539.</a> Antagu si pāragu dukkhassa,||<br />
					Arahāsi sammāSamBuddho, khiṇāsavaɱ taɱ maññe,||<br />
					Jutimā mutimā pahutapañño,||<br />
					Dukkhass'antakara atāresi maɱ.|| ||</p>

					<p class="f4"><a id="v540">540.</a> Yaɱ me kaɱkhitam aññāsi||<br />
					Vicikicchāɱ maɱ atāresi, namo te,||<br />
					Muni monapathesu pattipatta||<br />
					Akhila Ādiccabandhu sorato si.|| ||</p>

					<p class="f4"><a id="pg101"><span class="f2 g"><b>[101]</b></span></a> 541. Yā me kaŋkhā pure āsi, taɱ me vyākāsi cakkhumā,||<br />
					Addhā muni si SamBuddho, n'atthi nivaraṇā tava.|| ||</p>

					<p class="f4"><a id="v542">542.</a> Upāyāsā ca te sabbe viddhastā vinaḷīkatā,||<br />
					Sitibhūto damappatto dhitimā saccanikkamo.|| ||</p>

					<p class="f4"><a id="v543">543.</a> Tassa te nāga nāgassa mahāvīrassa bhāsato,||<br />
					Sabbe devā anumodanti ubho Nārada-Pabbatā.|| ||</p>

					<p class="f4"><a id="v544">544.</a> Namo te purisājañña, nāmo te puri Suttama,||<br />
					Sadevakasmiɱ lokasmiɱ n'atthi te paṭipuggalo.|| ||</p>

					<p class="f4"><a id="v545">545.</a> Tuvaɱ Buddho tuvaɱ Satthā tuvaɱ Mārābhibhu muni,||<br />
					Tuvaɱ anusaye chetvā tiṇeṇā tāres'imaɱ pajaɱ.|| ||</p>

					<p class="f4"><a id="v546">546.</a> Upadhi te samatikkantā, āsavā te padāḷitā,||<br />
					Siho si anupādāno pabhinabhayabheravo.|| ||</p>

					<p class="f4"><a id="v547">547.</a> Puṇḍarikaɱ yathā vaggu toye na upalippati,||<br />
					Evaɱ puññe ca pāpe ca ubhaye tvaɱ na lippasi,||<br />
					Pāde vīra pasārehi, Sabhiyo vandati Satthuno" ti.|| ||</p>

					<p class="f4">Atha kho Sabhiyo paribbājako Bhagavato pādesu sirasā nipatitvā Bhagavantaɱ etad avoca: abhikkantaɱ bho Gotama, abhikkantaɱ bho Gotama, seyyathā pi bho Gotama nikkujjitaɱ vā ukkujjeyya, paṭi-c-channaɱ vā vivareyya, muḷhassa vā Maggaɱ ācikkekhayya, andha-kāre vā tela pajjotaɱ dhareyya cakkhu-manto rūpāni dakkhinti, evam evaɱ bhotā Gotamena anekapariyāyevana dhammo pakāsito es'āhaɱ bhavantaɱ gomaɱ saraṇaɱ gacchāmi Dhammañ ca bhikkhu Saŋghañca labheyyāhaɱ bhāneta, Bhagavato santike pabbajjaɱ labheyyaɱ <a id="pg102"><span class="f2 g"><b>[102]</b></span></a> upasampadan" ti. "Yo kho Sabhiya, añña-titthiyapubbo imasmiɱ Dhamma-Vinaye ākankhati pabbajaɱ ākankhati upasampadaɱ, so cattāro māse parivasati, catunnaɱ māsānaɱ accayena āraddha-cittā bhikkhu pabbā-jenti upasampādenti bhikkhu bhāvāya, apica mettha puggalavemattatā viditā" ti.|| ||</p>

					<p class="f4">"Sace bhante, añña-titthiya-pubbā imasmiɱ Dhamma-Vinaye ākaŋkhantā pabbajajaɱ ākaŋkhantā upasampadaɱ catutāro māse parivasanti, catunnaɱ māsānaɱ accayena āraddha-cittā bhikkhu pabbājenatti upasampādenti bhikkhu-bhāvāya, ahaɱ cattāri vassāni parivasissāmi, catunnaɱ vassānaɱ accayena āradadhacittā bhikkhu pabbājentu upasampādentu bhikkhu-bhāvāyāti. Alattha kho Sabhiyo paribbājako Bhagavato santake pabbajjaɱ alattha upasampadaɱ, dacir'ūpasampanno kho pan'āyasmā Bhāradvājo eko cupakaṭṭho appamatto ātāpi pahit'atto viharatto na cirasse ca yass'atthāya kula-puttā samma-d-eva agārasmā anagāriyaɱ pabbajanti.|| ||</p>

					<p class="f4">Tad anuttaraɱ Brahma-cariya-pariyosānaɱ diṭṭhe'va dhamme sayaɱ abhiññā sacchi-katvā upasampajja vihāsi. Khiṇā jāti vusitaɱ Brahma-cariyaɱ kataɱ karaṇiɱ nāparaɱ itthāntāyāti abbhaññāsi aññataro ca kho pan'āyasmā Sabhiyo Arahattaɱ ahositi.|| ||</p>

					<p class="ctr">Sabhiya Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.7">7.</a> Sela Suttaɱ</h4>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Aŋguttarāpesu cārikaɱ cara-māno mahatā bhikkhu-saŋghena saddhiɱ aḍḍhateḷa- <a id="pg103"><span class="f2 g"><b>[103]</b></span></a> sehi bhikkhu-satehi yena Āpaṇaɱ nāma Aŋguttarāpānaɱ nigamo tad avasari. Assosi kho Keṇiyo jaṭilo: "Samaṇo khalu bho Gotamo Sakya-putto Sakya-kulā pabba-jito Aŋguttarāpesu cārikaɱ cara-māno mahatā bhikkhu-saŋghena saddhiɱ aḍḍhateḷasehi bhikkhu-satehi Āpaṇaɱ anuppatto, taɱ kho pana bhavantaɱ Gotamaɱ evaɱ kalyāṇo kitti-saddo abbhu-g-gato, "iti pi so Bhagavā arahaɱ sammāSamBuddho vijjā-caraṇa-sampanno Sugato loka-vidu anuttaro purisa-damma-sārathi Satthā deva-manussānaɱ Buddho Bhagavā" ti so imaɱ lokaɱ sa-devakaɱ sa-mārakaɱ sabrahamakaɱ sa-s-samaṇa-brāhmaṇiɱ pajaɱ sadevamunassaɱ sayaɱ abhiññā sacchi-katvā pavedeti, so dhammaɱ deseti ādi-kalyāṇa majjhe kalyāṇaɱ pariyosāna-kalyāṇaɱ sātthaɱ savyañajanaɱ kevala-paripuṇaṇaɱ pariyuddhaɱ Brahma-cariyaɱ pakāseti, sādhu kho pana tathā-rūpānaɱ arahataɱ dasasnaɱ hoti" ti.|| ||</p>

					<p class="f4">Atha kho Keṇiyo jaṭilo yena Bhagavā ten'upasankami, upasankamitvā Bhagavatā saddhiɱ sammodi, sammodiniyaɱ kathaɱ sārāṇiyaɱ vitisāretvā eka-m-antaɱ nisīdi. Eka-m-antaɱ nisinnaɱ kho Keṇiyaɱ jaṭilaɱ Bhagavā dhammiyā kathāya sandassesi samādapesi samuttejesi sampahaɱsesi.|| ||</p>

					<p class="f4">Atha kho Keṇiyā jaṭilo Bhagavatā dhammiyā kathāya sanda-s-sito samāda-pito samutte-jito sampahaɱ-sito Bhagavantaɱ etad avoca: "Adhivāsetu me bhavaɱ Gotamo svātanāya bhattaɱ saddhiɱ bhikkhu-saŋghenā" ti, evaɱ vutto Bhagavā Keṇiyaɱ jaṭilaɱ etad avoca: "Mahā kho Keṇiya, <a id="pg104"><span class="f2 g"><b>[104]</b></span></a> bhikkhu-saŋgho aḍḍhateḷasāni bhikkhu-satāni, tvañ ca kho brāhmaṇesu abhi-p-pasanno" ti. Dutiyam pi kho Keṇiyo jaṭilo Bhagavantaɱ etad avoca: "Kiñ cāpi bho Gotama, mahā bhikkhasaŋgho aḍḍhateḷasāni bhikkhu-satāni, ahañ ca brāhmaṇesu abhi-p-pasanno, adhivāsetu me bhavaɱ Gotamo svātanāya bhattaɱ saddhiɱ bhikkhu-saŋghenā" ti. Dutiyam pi kho Bhagavā Keṇiyo jaṭilaɱ etad avoca: "Mahā Keṇiya, bhikkhasaŋgho aḍḍhateḷasāni bhikkhu-satāni, tvañ ca kho brāhmaṇesu abhi-p-pasanno"ti. Tatiyam pi kho Keṇiyo jaṭilo Bhagavantaɱ etad avoca: "Kiñ cāpi bho Gotama, mahā bhikkhasaŋgho aḍḍhateḷasāni bhikkhu-satāni, ahañ ca brāhmaṇesu abhi-p-pasanno, adhivāsetv-eva me bhavaɱ Gotamo svātanāya bhattaɱ saddhiɱ bhikkhu-saŋghenā" ti.|| ||</p>

					<p class="f4">Adhivāsesi Bhagavā tuṇahibhāvena.|| ||</p>

					<p class="f4">Atha kho Keṇiyo jaṭilo Bhagavantaɱ adhivāsanaɱ viditvā uṭṭhāyasā yena sako assame ten'upasankami, upasankamitvā mitt-ā-macce ñātisālohite āmantesi: "Suṇantu me bhonto mittāmacacā ñātisā-lohitā samaṇo me Gotamo nimantito svātanāya bhattaɱ sadadhiɱ bhikkhu-saŋghena yena me kāyaveyyāvaṭikaɱ kareyyā" ti.|| ||</p>

					<p class="f4">"Evaɱ bho" ti kho Keṇiyassa jaṭilassa mitt-ā-maccā ñātisā-lohitā Keṇiyassa jaṭilassa paṭissutvā app-ekacce uddhanānani khaṇanti, app-ekacce kaṭṭhāni phālenti, app-ekacce bhājanti dhovanti, app-ekacce udaka-maṇikaɱ patiṭṭhāpenti, app-ekacce āsanāni paññā-penti. Keṇiyo pana jaṭilo sāmaɱ yeva maṇḍalamālaɱ paṭiyādeti.|| ||</p>

					<p class="f4">Tena kho pana samayena Selo brāhmaṇo Āpaṇe paṭivasati <a id="pg105"><span class="f2 g"><b>[105]</b></span></a> tiṇaṇaɱ vedānaɱ pāragu sanighaṇaṭukeṭubhānaɱ sākkhara-p-pabhe-dānaɱ itihāsa-pañca-mānaɱ padako veyyā-karaṇo lokāyatamahā-purisa-lakkhaṇesu anavayo, tīṇi māṇavakasatāni matte vāceti. Tena kho pana samayena Keṇiye jaṭile Sele brāhmaṇe abhi-p-pasanno hoti|| ||</p>

					<p class="f4">Atha kho Selo brāhmaṇo tihi māṇavakasatehi parivuto jaŋghā-vihāraɱ anucaŋkammāno anuvicara-māno yena Keṇiyassa jaṭilassa assamo ten'upasankami. Addasā kho Selo brāhmaṇo Keṇiyasmiɱ jaṭile app-ekacce uddhanānani khaṇante, app-ekacce kaṭṭhāni phālenti, app-ekacce bhājanti dhovanti, app-ekacce udaka-maṇikaɱ patiṭṭhāpenti, app-ekacce āsanāni paññā-penti. Keṇiyaɱ pana jaṭilaɱ sāmañ ñeva maṇḍalamālaɱ paṭiyādentaɱ disvā Keṇiyaɱ jaṭilaɱ etad avoca: || ||</p>

					<p class="f4">"Ki nu bhoto Keṇiyassa āvāho vā bhavissati, vihāho vā bhavissati, mahāyañño vā pacucapaṭṭhito, rājā vā Māgadho Seniyo Bimbisāro nimantino svātanāya saddhiɱ balakāyenā" ti?|| ||</p>

					<p class="f4">"Na me Sela, āvāho bhavissati, na pi vihābho bhavissati, na pi rājā Māgadho Seniyeba Bimbisāro nimattito svātanāya saddhiɱ balakāyena, api ca kho me mahāyañño pacc'upaṭṭhito atithi. Samaṇo Gotamo Sakya-putto Sakya-kulā pabba-jito Aŋguttarāpesu cārikaɱ cara-māno mahatā bhikkhu-saŋghena saddhiɱ aḍḍhateḷasehi bhikkhu-satehi Āpaṇaɱ anuppatto. Taɱ kho <a id="pg106"><span class="f2 g"><b>[106]</b></span></a> pana bhavantaɱ Gotamaɱ evaɱ kalyāṇo nitti saddo abbhu-g-gato "Iti pi so Bhagavā arahaɱ sammāSamBuddho vijjā-caraṇa-sampanno Sugato loka-vidu anuttaro purisa-damma-sārathi Satthā deva-manussānaɱ Buddho Bhagavā" ti so me nimattito svātanāya saddhiɱ bhikkhu-saŋghenā" ti.|| ||</p>

					<p class="f4">"Buddho" ti kho bho Keṇiya, vadesi? "'Buddho' ti bho Sela, vadāmi." "Buddho" ti bho Keṇiya, vadesi? "'Buddho' ti bho sela vadāmi" ti.|| ||</p>

					<p class="f4">Atha bho Selassa brahmaṇassa etad ahosi: "Ghoso pi kho eso dullabho lokasmiɱ yadidaɱ 'Buddho' ti. Āgatāni kho pana asmākaɱ mantesu dvattiɱsa mahā-purisa-lakkhanāni, yehi samannāgatassa mahāpurisassa dve va gatiyo bhavanti anaññā. Sace agāraɱ ajjhāvasati, rājā hoti cakka-vatti dhammiko Dhamma-rājā cāturanto vijitāvi jana-padatthācariya-p-patto santaratanasamannāgato. Tass'imāni satta ratanāni bhavanti, seyyath'īdaɱ: cakka-ratanaɱ hatthi-ratanaɱ assa-ratanaɱ maṇi-ratanaɱ itthi-ratanaɱ gahapati-ratanaɱ pariṇāyakaratanam eva sattamaɱ, parosahassaɱ kho pan'assa puttā bhavatti surā viraŋgarūpā parasena-p-pamaddanā, so imaɱ paṭhaviɱ sāgarapariyantaɱ adaṇḍena asatthena dhammena abhivijiya ajjhāvasati. Sace kho panāgārasmā anagāriyaɱ pabbajati, arahaɱ hoti sammāSamBuddho loka vivatta-c-chaddo' —|| ||</p>

					<p class="f4">"Kahaɱ pana bho Keṇiya, etarahi so bhavaɱ Gotamo viharati arahaɱ sammāsammuddho" ti?|| ||</p>

					<p class="f4">Evaɱ vutte Keṇiyo jaṭilo dakkhiṇaɱ bāhaɱ paggahetvā Selaɱ brāhmaṇaɱ etad avoca: <a id="pg107"><span class="f2 g"><b>[107]</b></span></a> "yen'esā bho Sela nilavanarāji" ti.|| ||</p>

					<p class="f4">Atha kho Selo brāhmaṇo tihi māṇavakasatehi saddhiɱ yena Bhagavā tenupasaŋkakami. Atha kho Selo brāhmaṇo te māṇavake āmantesi: "Appa-saddā honto āga-c-chantu pāde padaɱ nikkhipantā, durāsadā hi te Bhagavanto sīhā va ekacarā, yadā c'āhaɱ bho samaṇena Gotamena saddhiɱ manteyyaɱ, mā me bhonto, antar'antarā kathaɱ opātetha, kathā-pariyosānaɱ me bhavanto āgamentu" ti.|| ||</p>

					<p class="f4">Atha kho Selo brāhmaṇo yena Bhagavā ten'upasankami, upasankamitvā Bhagavatā saddhiɱ sammodi, sammodaniyaɱ kathaɱ sārāṇiyaɱ vitisāretvā eka-m-antaɱ nisīdi. Eka-m-antaɱ nisinno kho Selo brāhmaṇo Bhagavato kāye dvattiɱsa mahā-purisa-lakkhanāni samannesi. Addasā kho Selo brāhmaṇo Bhagavato kāye dvattiɱsa mahāpuraghalakkhaṇāni yebhuyyena ṭhapetvā dve, dvisu mahā-purisa-lakkhaṇesu kankhati vici-kicchati nādhi-muccati na sampasidati, kosohite ca vatthaguyhe pahutajivhatāya ca.|| ||</p>

					<p class="f4">Atha kho Bhagavato etad ahosi: "Passati kho me ayaɱ Selo brāhmaṇo dvittiɱsa mahā-purisa-lakkhaṇāni yebhuyyena ṭhapetvā dve, dvisu mahā-purisa-lakkhaṇesu kankhati vici-kicchati nādhi-muccati na sampasidati, kosohite ca vatthaguyhe pahutajivhatāya cā" ti. Atha kho Bhagavā tathā-rūpaɱ iddhābhisankhāraɱ abisaŋkhāsi yathā addasa Selo brāhmaṇo Bhagavato kosohitaɱ <a id="pg108"><span class="f2 g"><b>[108]</b></span></a> vatthaguyhaɱ. Atha kho Bhagavā jivhaɱ ninnāmetvā ubho pi kaṇṇasotāni anumasi paṭimasi, ubho pi nāsikasotāni anumasi paṭimasi, kevalam pi nalāṭamaṇḍalaɱ jivhāya chadesi.|| ||</p>

					<p class="f4">Atha kho Selassa brahmaṇassa etad ahosi: "Samannāgato kho samaṇo Gotamo dvattiɱsamahā-purisa-lakkhaṇehi paripuṇṇehi no aparipuṇṇehi, no ca kho naɱ jānāmi 'Buddho vā no vā.' Sutaɱ kho pana metaɱ brāhmaṇānaɱ vuddhānaɱ mahallakānaɱ ācariya-pācariyānaɱ bhāsa-mānānaɱ, 'Ye te bhavanti arahanto sammāSamBuddho te sake vaṇṇe bhaññamāne attānaɱ pātu-karonti' ti, yan nunāhaɱ samaṇaɱ Gotamaɱ sammukhā sāruppāhi gāthāhi abhitthaveyyan" ti. Atha kho Sele brāhmaṇo Bhagavantaɱ sammukhā sāruppāhi gāthāhi abhitthavi.|| ||</p>

					<p class="f4"><a id="v548">548.</a> "Paripuṇṇakāyo suruci sujāto cārudasasano,||<br />
					Suvaṇṇavaṇṇo si Bhagavā susukkadāṭho si viriyavā.|| ||</p>

					<p class="f4"><a id="v549">549.</a> Narassa hi sujātassa ye bhavanti viyañajanā||<br />
					Sabb'ete tava kāyasmiɱ mahā-purisa-lakkhaṇā.|| ||</p>

					<p class="f4"><a id="v550">550.</a> Pasannanetto sumukho brahā uju patāpavā,||<br />
					Majjhe samaṇaSaŋghassa ādicco va virocasi.|| ||</p>

					<p class="f4"><a id="v551">551.</a> Kalyāṇadassano bhikkhu kañcanasannibhattaco,||<br />
					Kiɱ te samaṇabhāvena evaɱ uttamavaṇṇino.|| ||</p>

					<p class="f4"><a id="v552">552.</a> Rājā arahasi bhavituɱ cakka-vatti rathesabho,||<br />
					Cāturanto vijitāvī Jambusaṇḍassa issaro.|| ||</p>

					<p class="f4"><a id="pg109"><span class="f2 g"><b>[109]</b></span></a> 553. Khattiyā bhoja-rājāno anuyuttā bhavatti te,||<br />
					Rājābhirājā manujindo rajjaɱ kārehi Gotama."|| ||</p>

					<p class="f4"><a id="v554">554.</a> "Rājāham asmi Sela (iti Bhagavā ) Dhamma-rājā anuttaro,||<br />
					Dhammena cakkaɱ vattemi cakkaɱ appati-vattiyaɱ."|| ||</p>

					<p class="f4"><a id="v555">555.</a> "SamBuddho paṭijānāsi (iti Selo brāhmaṇo) 'Dhamma-rājā anuttaro||<br />
					Dhammena cakkaɱ vattemi' ita bhāsasi Gotama.|| ||</p>

					<p class="f4"><a id="v556">556.</a> Ko nu senāpita bhoto sāvako Satthu-d-anthayo,||<br />
					Ko te imaɱ anuvatteti Dhamma-cakkaɱ pavattitaɱ."|| ||</p>

					<p class="f4"><a id="v557">557.</a> "Mayā pavattitaɱ cakkaɱ (Selā ti Bhagavā) Dhamma-cakkaɱ anuttaraɱ,||<br />
					Sāriputto anuvatteti anujāto Tathāgataɱ|| ||</p>

					<p class="f4"><a id="v558">558.</a> Abhiññeyyaɱ abhiññātaɱ bhāvetabbañ ca bhāvitaɱ,||<br />
					Pahātabbaɱ pahinaɱ me, tasmā Buddho'smi brāhmaṇa|| ||</p>

					<p class="f4"><a id="v559">559.</a> Vinayassu mayi kaŋkhaɱ adhimuccassu brāhmaṇa,||<br />
					Dullabhaɱ dassanaɱ hoti sambuddhānaɱ abhiṇhaso.|| ||</p>

					<p class="f4"><a id="pg110"><span class="f2 g"><b>[110]</b></span></a> 560. Yesaɱ vo dullabho loke pātu-bhāvo abhiṇahaso,||<br />
					So'haɱ brāhmaṇa sambudedhā salla-katto anuttaro|| ||</p>

					<p class="f4"><a id="v561">561.</a> Brahmabhūto atitulo Mārasenappamaddano,||<br />
					Sabbāmitte vasikatvā modāmi akutobhayo."|| ||</p>

					<p class="f4"><a id="v562">562.</a> "Imaɱ bhonto nisāmetha, yathā bhāsati cakkhumā,||<br />
					Sallakatto mahāvīro siho va nadati vane|| ||</p>

					<p class="f4"><a id="v563">563.</a> Brahmabhūtaɱ atitulaɱ Mārasenappamaddanaɱ,||<br />
					Ko disvā na-ppasideyya api kaṇh'ābhijātiko.|| ||</p>

					<p class="f4"><a id="v564">564.</a> Yo maɱ icchati anvetu, yo vā n'icchati gacchatu,||<br />
					Idh'āhaɱ pabbajissāmi varapaññassa santike."|| ||</p>

					<p class="f4"><a id="v565">565.</a> "Etañ ce ruccati bhoto Sammā-Sam-Buddha-sāsanaɱ,||<br />
					Mayam pi pabbajissāma varapaññassa santike."|| ||</p>

					<p class="f4"><a id="v566">566.</a> "Brāhmaṇā tisatā ime yā canti pañajalikatā,||<br />
					Buhmacariyaɱ carissāma Bhagavā tava santike."|| ||</p>

					<p class="f4"><a id="v567">567.</a> "Svākkhātaɱ Brahma-cariyaɱ (Selā ti Bhagavā) sandiṭṭhikam akalikaɱ,||<br />
					Yattha amoghā pabbajjā appamattassa sikkhato" ti.|| ||</p>

					<p class="f4">Alattha kho Selo brāhmaṇo sapariso Bhagavato santike pabbajjaɱ, alattha upasampadaɱ.|| ||</p>

					<p class="f4">Atha kho Keṇiyo jaṭilo tassā rattiyā accayena sake assame paṇitaɱ khādaniyaɱ bhojaniyaɱ paṭiyādāpetvā <a id="pg111"><span class="f2 g"><b>[111]</b></span></a> Bhagavato kālaɱ ārocāpasi: "Kālo bho Gotama niṭṭhitaɱ bhattan" ti.|| ||</p>

					<p class="f4">Atha kho Bhagavā pubbanahasamayaɱ nivāsetvā pattacivaram ādāya yena Keṇiyassa jaṭilassa assamo ten'upasankami. Upasaŋkamitvā paññatte āsane nisīdi, saddhiɱ bhikkhu-saŋghena. Atha kho Keṇiyo jaṭilo Buddha-pamukhaɱ bhikkhu-Saŋghaɱ paṇitena khādaniyena bhojaniyena sahatthā santappesi sampavāresi. Atha kho Keṇiyo jaṭilo Bhagavantaɱ bhuttāmiɱ onitapattapāṇiɱ aññataraɱ nicaɱ āsanaɱ gahetvā eka-m-antaɱ nisīdi. Eka-m-antaɱ nisinnaɱ kho Kheṇiyaɱ jaṭilaɱ Bhagavā imāhi gāthāhi anumodi.|| ||</p>

					<p class="f4"><a id="v568">568.</a> "Aggihuttamukhā yaññā, Sāvitti chandaso mukhaɱ,||<br />
					Rājā mukhaɱ manussānaɱ, nadinaɱ sāgaro mukhaɱ.|| ||</p>

					<p class="f4"><a id="v569">569.</a> Nakkhattānaɱ mukhaɱ cando, ādicco tapataɱ mukhaɱ,||<br />
					Puññaɱ ākaŋkha-mānānaɱ saŋgho ve yajataɱ mukhat" ti.|| ||</p>

					<p class="f4">Atha kho Bhagavā Keṇiyaɱ jaṭilaɱ imāhi gāthāhi anumo-ditvā uṭṭhāy āsanā pakkāmi.|| ||</p>

					<p class="f4">Atha kho āyasmā Selo sapariso eko vupakaṭṭho appamatto ātāpi pahit'atto viharatto na cirass'eva <a id="pg112"><span class="f2 g"><b>[112]</b></span></a> yass'atthāya kula-puttā samma-d-eva agārasmā anagāriyaɱ pabbajanti. Tad anuttaraɱ Brahma-cariya-pariyosānaɱ diṭṭhe'va dhamme sayaɱ abhiññā sacchi-katvā upasampajja vihāsi.|| ||</p>

					<p class="f4">Khiṇā jāti, vusitaɱ Brahma-cariyaɱ, kataɱ karaṇiyaɱ, nāparaɱ itthāntāyā' ti abbhaññāsi. Aññataro ca kho pan'āyasmā Selo sapariyo arahataɱ ahosi.|| ||</p>

					<p class="f4">Atha kho āyasmā Selo sapariso yena Bhagavā ten'upasankami. Upasaŋkamitvā ekaɱsaɱ cīvaraɱ katvā yena Bhagavā ten'añajalim paṇāmetvā Bhagavantaɱ gāthāhi ajjhabhāsi.|| ||</p>

					<p class="f4"><a id="v570">570.</a> "Yaɱ taɱ saraṇam āgamma ito aṭṭhami cakkhuma,||<br />
					Sattarattena Bhagavā dant'ambha tava sāsane.|| ||</p>

					<p class="f4"><a id="v571">571.</a> Tuvaɱ Buddho, tuvaɱ Satthā, tuvaɱ Mārābhābhu muni,||<br />
					Tuvaɱ anusaye chetvā tiṇṇo tāres'imaɱ pajaɱ.|| ||</p>

					<p class="f4"><a id="v572">572.</a> Upadhi te samatikkantā, āsavā te padālitā,||<br />
					Siho si anupādāno pahiṇahayabheravo.|| ||</p>

					<p class="f4"><a id="v573">573.</a> Bhikkhavo tisatā ime tiṭṭhanti pañajalikatā,||<br />
					Pāde cira pasārehi nāgā vandantu Satthuno" ti.|| ||</p>

					<p class="ctr">Sela Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.8">8.</a> Salla Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#III.8">faus</a>] [<a href="../../../../dhamma-vinaya/ati/kd/snp/snp.3-08.than.ati.htm">than</a>]</p>

					<p>&nbsp;</p>

					<p class="f4"><a id="v574">574.</a> Animittam anaññātaɱ maccānaɱ idha jīvitaɱ
					kasirañ ca parittañ ca, tañ ca dukkhena saññutaɱ

					<a id="pg113"><span class="f2 g"><b>[113]</b></span></a> 575. Na hi so upakkamo atthi, yena jātā na miyyare,
					jaram pi patvā maraṇam, evaɱ dhammā hi pāṇino.

					576. Phalānam iva pakkānaɱ pāto papatanā bhayaɱ
					evaɱ jātānaɱ maccānaɱ niccaɱ maraṇato bhayaɱ

					577. Yathā pi kumbhakārassa katā mattikabhājanā
					sabbe bhedanapariyantā, evam maccāna jivitaɱ

					578. Dharā ca mahantā ca ye bālā ye ca paṇḍitā
					sabbe maccuvasaɱ yanti, sabbe maccuparāyanā

					579. Tesaɱ maccuparetānaɱ gacchataɱ paralokato
					na pitā tāyate puttaɱ ñātī vā pana ñātake.

					580. Pekkhantaɱ yeva ñātīnaɱ passa lālapataɱ puthu
					ekameko va maccānaɱ go vajjho viya niyyati.

					581. Evam abbhāhato loko maccunā ca jarāya ca, —
					tasmā dhīrā na socanti viditvā loka-pariyāyaɱ.

					582. Yassa Maggaɱ na jānāsi āgatassa gatassa vā,
					ubhu ante asampassaɱ niratthaɱ paridevasi.

					583. Paridevayamāno ce kañcid atthaɱ udabbahe
					sammūḷho hiɱsam attānaɱ, kayira c'enaɱ vicakkhaṇo.

					584. Nahi ruṇṇena sokena santiɱ pappoti cetaso,||<br />
					Bhiyy'ass'uppajjate dukkhaɱ sarīraɱ upabhaññati.|| ||</p>

					<p class="f4"><a id="pg114"><span class="f2 g"><b>[114]</b></span></a> 585. Kiso vicaṇṇo bhavati hiɱsam attānam attatā,||<br />
					Na tena petā pālenti, niratthā paridevanā.|| ||</p>

					<p class="f4"><a id="v586">586.</a> Sokam appajahaɱ jantu bhiyyo dukkhaɱ nigacchati,||<br />
					Anutthuṇanto kāla-kataɱ sokassa vasam anvagu.|| ||</p>

					<p class="f4"><a id="v587">587.</a> Aññe pi passa gamine yathā-kammupage nare,||<br />
					Maccuno vasam āgamma phandante v'idha pāṇino.|| ||</p>

					<p class="f4"><a id="v588">588.</a> Yena yena hi maññanti, tato taɱ hoti aññathā,||<br />
					Etādiso vinābhāvo, passa lokassa pariyāyaɱ.|| ||</p>

					<p class="f4"><a id="v589">589.</a> Api ce vassa-sataɱ jive bhiyyo vā pana mānavo,||<br />
					Ñātisaŋghā vinā hoti, jānāti idha jīvitaɱ.|| ||</p>

					<p class="f4"><a id="v590">590.</a> Tasmā arahato sutvā vineyya paridevitaɱ,||<br />
					Petaɱ kālekataɱ disvā 'na so labbhā mayā' iti.|| ||</p>

					<p class="f4"><a id="v591">591.</a> Yathā saraṇam ādittaɱ vārinā parinibbaye,||<br />
					Evam pi dhīro sappañño paṇḍito kusalo naro||<br />
					Khippam uppatitaɱ sokaɱ vāto tulaɱ va dhaɱsaye.|| ||</p>

					<p class="f4"><a id="v592">592.</a> Paridevaɱ pajappañ ca domanassañ ca attano,||<br />
					Attano sukham esāno abbahe sallam attano.|| ||</p>

					<p class="f4"><a id="v593">593.</a> Abbūḷhasallo asito santiɱ pappuyya cetaso,||<br />
					Sabbasokaɱ atikkanto asoko hoti nibbuto ti.|| ||</p>

					<p class="ctr">Salla Suttaɱ Niṭṭhitaɱ|| ||</p>

					<p><a id="pg115"><span class="f2 g"><b>[115]</b></span></a></p>

					<hr class="hrctr" />

					<p>&nbsp;</p>

					<h4 class="ctr c"><a id="III.9">9.</a> Vāseṭṭha Suttaɱ</h4>

					<p>&nbsp;</p>

					<p class="f4">Evaɱ  me sutaɱ:|| ||</p>

					<p class="f4">Ekaɱ samayaɱ Bhagavā Icchānŋgale viharati Icchānŋgalavana-saṇḍe. Tena kho pana samayena sambahulā abhiññātā brāhmaṇa-mahā-sālā Icchānŋgale paṭivasanti, seyyath'īdaɱ: Caŋki brāhmaṇo Tārukkho brāhmaṇo, Pokkharasāti brāhmaṇo Jānussoni bruhmaṇo Todeyya brāhmaṇo aññe ca abhiññātā abhiññatā brahmaṇamahāsāḷā. Atha kho Vāseṭṭha-Bhāradvājanaɱ māṇavānaɱ jaŋghā-vihāraɱ anucaŋkammānānaɱ anuvivaramānānaɱ ayam antarā kathā udapādi: "Kathaɱ bho brāhmaṇo hoti" ti.|| ||</p>

					<p class="f4">Bhāradvājo māṇavo evam āha: "Yato kho bho ubhato sujāto hoti mātito ca pitito ca saɱsuddhagahaṇiko yāva sattamā pitā-mah'ayugā akkhitto anupakkuṭṭho jāti-vādena, ettāvatā kho brāhmaṇo hotī" ti.|| ||</p>

					<p class="f4">Vāseṭṭho māṇavo evam āha: "Yato kho bho silavā ca hoti vatta-sampanno ca, ettāvatā kho brāhmaṇo hotī" ti. N'eva kho asakkhi Bhāradvājo māṇavo <a id="pg116"><span class="f2 g"><b>[116]</b></span></a> Vāseṭṭhaɱ māṇavaɱ saññapetuɱ, na pana asakkhi Vāseṭṭho māṇavo Bhāradvājaɱ māṇavaɱ saññapetuɱ.|| ||</p>

					<p class="f4">Atha kho Vāseṭṭho māṇavo Bhāradvājaɱ māṇavaɱ āmantesi: "Ayaɱ kho Bhāradvāja samaṇo Gotamo Sakya-putto Sakya-kulā pabba-jito Icchānŋgale viharati Icchānŋgalavana-saṇḍe, taɱ kho pana bhavannaɱ Gotamaɱ evaɱ kalyāṇo kitti-saddo abbhu-g-gato: itipi so Bhagavā arahaɱ sammāSamBuddho vijjācaranasampanne Sugato lovidu anuttaro purisa-dhamma-sārathi sāttā deva-manussānaɱ Buddho Bhagavāti. Āyāma bho Bhāradvāja, yena samaṇo Gotamo ten'upasankamissāma, upasankamitvā samaṇaɱ Gotamaɱ etam atthaɱ pucchissāma, yathā no samaṇo Gotamo vyākarissati, tathā naɱ dhāressāmā" ti. "Evaɱ bho" ti kho Bhāradvājo māṇavo Vāseṭṭhassa māṇavassa paccassosi.|| ||</p>

					<p class="f4">Atha kho Visaṭṭha-Bhāradvājā māṇavā yena Bhagavā ten'upasankamiɱsu. Upasaŋkamitvā Bhagavatā saddhiɱ sammodiɱsu sammodaniyaɱ kathaɱ sārāṇiyaɱ vitisāretvā eka-m-antaɱ nisīdiɱsu. Eka-m-antaɱ nisinno kho Vāseṭṭho māṇavo Bhagavantaɱ gāthāhi ajjhābhāsi.|| ||</p>

					<p class="f4"><a id="v594">594.</a> "Anuññātapaṭiññātā tevijjā mayam asm'ubho,||<br />
					Ahaɱ Pokkharasātissa Tārukkhassā'yaɱ māṇavo.|| ||</p>

					<p class="f4"><a id="v595">595.</a> Tevijjānaɱ yad akkhātaɱ tatra kevalino smase,||<br />
					Padakā'asmā veyyā-karaṇā jape ācariyasādisā.|| ||</p>

					<p class="f4"><a id="pg117"><span class="f2 g"><b>[117]</b></span></a> 596. Tesaɱ no jātivādasmiɱ vivādo atthi Gotama,||<br />
					"Jātiyā brāhmaṇo hoti" Bhāradvājo iti bhāsati.||<br />
					Ahañ ca "Kammanā" brūmi, evaɱ jānāhi cakkhuma.|| ||</p>

					<p class="f4"><a id="v597">597.</a> Te na Sakkoma saññattuɱ añña-maññaɱ mayaɱ ubho,||<br />
					Bhagavantaɱ puṭṭhum āgamma sambuddhaɱ iti vissutaɱ.|| ||</p>

					<p class="f4"><a id="v598">598.</a> Candaɱ yathā khayātitaɱ pecca pañajalikā janā,||<br />
					Vandamānā namassanti evaɱ lokasmi Gotamaɱ.|| ||</p>

					<p class="f4"><a id="v599">599.</a> Cakkhuɱ loke samuppannaɱ mayaɱ pucchāma Gotamaɱ,||<br />
					Jātiyā brāhmaṇo hoti udāhu bhavati kammanā;||<br />
					Ajānataɱ no pabrūhi, yathā jānemu brāhmaṇaɱ."|| ||</p>

					<p class="f4"><a id="v600">600.</a> "Tesaɱ vo'haɱ vyakkhissaɱ (Vāseṭṭhā ti Bhagavā)||<br />
					anupubbaɱ yathātathaɱ||<br />
					Jātivibhāgaɱ pāṇānaɱ aññamaññā hi jātiyo.|| ||</p>

					<p class="f4"><a id="v601">601.</a> Tiṇarukkha pi jānātha, na cāpi paṭijānare,||<br />
					Liŋgaɱ jātimayaɱ tesaɱ, aññamaññā hi jātiyo.|| ||</p>

					<p class="f4"><a id="pg118"><span class="f2 g"><b>[118]</b></span></a> 602. Tato kīṭe paṭaŋge ca yāva kuntakipillike,||<br />
					Liŋgaɱ jātimayaɱ tesaɱ aññamaññā hi jātiyo.|| ||</p>

					<p class="f4"><a id="v603">603.</a> Catuppade pi jānātha khuddake ca mahallake,||<br />
					Liŋgaɱ jātimayaɱ tesaɱ aññamaññā hi jātiyo.|| ||</p>

					<p class="f4"><a id="v604">604.</a> Pādudare pi jānātha urage dighapiṭṭhike,||<br />
					Liŋgaɱ jātimayaɱ tesaɱ añña-mañña hi jātiyo.|| ||</p>

					<p class="f4"><a id="v605">605.</a> Tato macche pi jānātha odake vārigocare,||<br />
					Liŋgaɱ jātimayaɱ tesaɱ aññamaññāhi jātiyo|| ||</p>

					<p class="f4"><a id="v606">606.</a> Tato pakkhi pi jānātha pattayāne vibhaŋgame,||<br />
					Liŋgaɱ jātimayaɱ tesaɱ aññamaññā hi jātiyo.|| ||</p>

					<p class="f4"><a id="v607">607.</a> Yathā etāsu jātisu liŋgaɱ jātimayaɱ puthu,||<br />
					Evaɱ n'atthi manussesu liŋgaɱ jātimayaɱ puthu."|| ||</p>

					<p class="f4"><a id="v608">608.</a> Na kesehi na sisena na kaṇṇehi na akkhihi||<br />
					Na mukhena na nāsāya na oṭṭhehi bhamuhi vā.|| ||</p>

					<p class="f4"><a id="v609">609.</a> Na givāya na aɱsehi na udarena na piṭṭhiyā,||<br />
					Na soniyā na urasā na sambādhe na methune.|| ||</p>

					<p class="f4"><a id="v610">610.</a> Na hatthehi na pādehi nāŋgulīhi nakhehi vā,||<br />
					Na jaŋghāni na ūrūhi na vaṇṇena sarena va.||<br />
					Liŋgaɱ jātimayaɱ n'eva, yathā aññāsu jātisu.|| ||</p>

					<p class="f4"><a id="pg119"><span class="f2 g"><b>[119]</b></span></a> 611 Paccattaɱ sasarīresu manussesy-etaɱ na vijjati||<br />
					vokārañ ca manusesu samaññāya pavuccati.|| ||</p>

					<p class="f4"><a id="v612">612.</a> Yo hi koci manussesu gorakkhaɱ upajīvati,||<br />
					Evaɱ Vāseṭṭha jānāhi, kassako so, na brāhmaṇo.|| ||</p>

					<p class="f4"><a id="v613">613.</a> Yo hi koci manussesu puthu sippena jīvati,||<br />
					Evaɱ Vāseṭṭha jānāhi, sippiko so, na brāhmaṇo.|| ||</p>

					<p class="f4"><a id="v614">614.</a> Yo hi koci manussesu vohāraɱ upajīvati,||<br />
					Evaɱ Vāseṭṭha jānāhi, vāṇijo so, na brāhmaṇo.|| ||</p>

					<p class="f4"><a id="v615">615.</a> Yo hi koci manussesu parapessena jīvati,||<br />
					Evaɱ Vāseṭṭha jānāhi, pessiko so, na brāhmaṇo.|| ||</p>

					<p class="f4"><a id="v616">616.</a> Yo hi koci manussesu adinnaɱ upajīvati,||<br />
					Evaɱ Vāseṭṭha jānāhi, coro eso, na brāhmaṇo.|| ||</p>

					<p class="f4"><a id="v617">617.</a> Yo hi koci manussesu issatthaɱ upajīvati,||<br />
					Evaɱ Vāseṭṭha jānāhi, yodhājivo, na brāhmaṇo.|| ||</p>

					<p class="f4"><a id="v618">618.</a> Yo hi koci manussesu porohiccena jīvati,||<br />
					Evaɱ Vāseṭṭha jānāhi, yājako so, na brāhmaṇo.|| ||</p>

					<p class="f4"><a id="v619">619.</a> Yo hi koci manussesu gāmaɱ raṭṭhañ ca bhuñjati,||<br />
					Evaɱ Vāseṭṭha jānāhi, rājā eso, na brāhmaṇo.|| ||</p>

					<p class="f4"><a id="v620">620.</a> Na c'āhaɱ brāhmaṇaɱ brūmi yonijaɱ mattisambhavaɱ,||<br />
					Bhovādi nāma so hoti, sa ve hoti sakiñ cano||<br />
					akiñ canaɱ anādānaɱ tam aham brūmi brāhmaṇaɱ.|| ||</p>

					<p class="f4"><a id="v621">621.</a> Sabbasaŋyojanaɱ chetvā yo ve na paritassati,||<br />
					Saŋgātigaɱ visaɱyuttaɱ tam ahaɱ brūmi brāhmaṇaɱ.|| ||</p>

					<p class="f4"><a id="pg120"><span class="f2 g"><b>[120]</b></span></a> <a id="v622">622.</a> Chetvā naddhiɱ varattañ ca sandānaɱ sahanukkamaɱ,||<br />
					Ukkhittapalighaɱ Buddhaɱ tam ahaɱ brūmi brāhmaṇaɱ.|| ||</p>

					<p class="f4"><a id="v623">623.</a> Akkosaɱ vadhabandhañ ca aduṭṭho yo titikkhati,||<br />
					Khattibalaɱ balānikaɱ tam ahaɱ brūmi brāhmaṇaɱ|| ||</p>

					<p class="f4"><a id="v624">624.</a> Akkodhanaɱ vatavantaɱ silavantaɱ anussadaɱ,||<br />
					Dantaɱ antimasārīraɱ tam ahaɱ brūmi brāhmaṇaɱ.|| ||</p>

					<p class="f4"><a id="v625">625.</a> Vāri pokkharapatte va āragge-r-iva sāsapo,||<br />
					Yo na lippati kāmesu tam ahaɱ brūmi brāhmaṇaɱ|| ||</p>

					<p class="f4"><a id="v626">626.</a> Yo dukkhassa pajānāti idh'eva khayam attano,||<br />
					Pannabhāraɱ visaɱyuttaɱ tam ahaɱ brūmi brāhmaṇaɱ|| ||</p>

					<p class="f4"><a id="v627">627.</a> Gambhirapaññaɱ medhāviɱ Maggā-Maggassa kovidaɱ,||<br />
					Uttamatthaɱ anuppattaɱ tam ahaɱ brūmi brāhmaṇaɱ|| ||</p>

					<p class="f4"><a id="v628">628.</a> Asaɱsaṭṭhaɱ gahaṭṭhehi anāgārehi cubhayaɱ,||<br />
					Anokasāriɱ app'icchaɱ tam ahaɱ brūmi brāhmaṇaɱ|| ||</p>

					<p class="f4"><a id="v629">629.</a> Nidhāya daṇḍaɱ bhūtesu tasse thāvaresu ca,||<br />
					Yo na hanti na ghāteti tam ahaɱ brūmi brāhmaṇaɱ|| ||</p>

					<p class="f4"><a id="v630">630.</a> Aviruddhaɱ viruddhesu attadaṇḍesu nibbutaɱ,||<br />
					Sādānesu anādānaɱ tam ahaɱ brūmi brāhmaṇaɱ.|| ||</p>

					<p class="f4"><a id="v631">631.</a> Yassa rāgo ca doso ca māno makkho ca pātito,||<br />
					Sāsapo-r-iva āraggā tam ahaɱ brūmi brāhmaṇaɱ.|| ||</p>

					<p class="f4"><a id="pg121"><span class="f2 g"><b>[121]</b></span></a> 632. Akkakasaɱ viññapaniɱ giraɱ saccaɱ udiraye,||<br />
					Yāya nābhisaje kañci tam ahaɱ brūmi brāhmaṇaɱ|| ||</p>

					<p class="f4"><a id="v633">633.</a> Yo ca dighaɱ va rassaɱ vā aṇuɱ thulaɱ subhāsubhaɱ,||<br />
					Loke adinnaɱ nādiyati tam ahaɱ brūmi brāhmaṇaɱ.|| ||</p>

					<p class="f4"><a id="v634">634.</a> Āsā yassa na vijjanti asmiɱ loke parambhi ca,||<br />
					Nirāsayaɱ visaɱyuttaɱ tam ahaɱ brūmi brāhmaṇaɱ.|| ||</p>

					<p class="f4"><a id="v635">635.</a> Yassālayā na vijjanti aññāya akathaɱ-kathī,||<br />
					Amatogadhaɱ anuppattaɱ tam ahaɱ brūmi brāhmaṇaɱ.|| ||</p>

					<p class="f4"><a id="v636">636.</a> Yo'dha puññaɱ ca pāpāñ ca ubho saŋgaɱ upaccagā,||<br />
					Asokaɱ virajaɱ suddhaɱ tam ahaɱ brūmi brāhmaṇaɱ.|| ||</p>

					<p class="f4"><a id="v637">637.</a> Candaɱ ca vimalaɱ suddhaɱ vippasannaɱ anāvilaɱ,||<br />
					Nandibhavaparikkhiṇaɱ tam ahaɱ brūmi brāhmaṇaɱ|| ||</p>

					<p class="f4"><a id="v638">638.</a> Yo imaɱ palipathaɱ duggaɱ saɱsāraɱ moham accagā,||<br />
					Tiṇṇo pāragato jhāyī anejo akathaɱ-kathi,||<br />
					Anupādāya nibbuto tam ahaɱ brūmi brāhmaṇaɱ.|| ||</p>

					<p class="f4"><a id="v639">639.</a> Yo'dha kāme pahatvāna anāgāro paribbaje,||<br />
					Kāma-bhavaparikkhiṇaɱ tam ahaɱ brūmi brāhmaṇaɱ.|| ||</p>

					<p class="f4"><a id="v640">640.</a> Yo'dha taṇhaɱ pahatvāna anāgāro paribbaje,||<br />
					Tanhābhavaparikkhiṇaɱ tam ahaɱ brūmi brāhmaṇaɱ.|| ||</p>

					<p class="f4"><a id="v641">641.</a> Hitvā mānusakaɱ yogaɱ dibbaɱ yogaɱ upaccagā,||<br />
					Sabbayogavisaɱyuttaɱ tam ahaɱ brūmi brāhmaṇaɱ.|| ||</p>

					<p class="f4"><a id="v642">642.</a> Hitvā ratiñ ca aratiñ ca sitibhūtaɱ nirūpadhiɱ,||<br />
					Sabba-lokāhibhuɱ viraɱ tam ahaɱ brūmi brāhmaṇaɱ.|| ||</p>

					<p class="f4"><a id="pg122"><span class="f2 g"><b>[122]</b></span></a> 643. Cutiɱ yo vedi sattānaɱ upapattiñ ca sabbaso,||<br />
					Asattaɱ Sugataɱ Buddhaɱ tam ahaɱ brūmi brāhmaṇaɱ.|| ||</p>

					<p class="f4"><a id="v644">644.</a> Yassa gatiɱ na jānanti devā gandhabbamānusā,||<br />
					Khiṇāsavaɱ arahantaɱ tam ahaɱ brūmi brāhmaṇaɱ.|| ||</p>

					<p class="f4"><a id="v645">645.</a> Yassa pure ca pacchā ca majjhe ca n'atthi kiñ canaɱ,||<br />
					Akiñ canaɱ anādānaɱ tam ahaɱ brūmi brāhmaṇaɱ.|| ||</p>

					<p class="f4"><a id="v646">646.</a> Usabhaɱ pavaraɱ viraɱ mahesiɱ vijit'āvinaɱ,||<br />
					Anejaɱ nahātakaɱ Buddhaɱ tam ahaɱ brūmi brāhmaṇaɱ.|| ||</p>

					<p class="f4"><a id="v647">647.</a> Pubbe-nivāsaɱ yo vedi saggāpāyañ ca passati,||<br />
					Atho jātikkhayaɱ patto, tam ahaɱ brūmi brāhmaṇaɱ|| ||</p>

					<p class="f4"><a id="v648">648.</a> Samaññā h'esā lokasmiɱ nāmagottaɱ pakappitaɱ||<br />
					Sammuccā samudāgataɱ tattha tattha pakappitaɱ|| ||</p>

					<p class="f4"><a id="v649">649.</a> Digharattam anusayitaɱ diṭṭhi-gatam ajānataɱ,||<br />
					Ajānantā no pabruvanti: "jātiyā hoti brāhmano"|| ||</p>

					<p class="f4"><a id="v650">650.</a> Na jaccā brāhmaṇo hoti, na jaccā hoti abrāhmaṇo,||<br />
					Kammanā brāhmaṇo hoti, kammanā hoti abrāhmaṇo.|| ||</p>

					<p class="f4"><a id="v651">651.</a> Kassako kammanā hoti, sippiko hoti kammanā,||<br />
					Vāṇijo kammanā hoti, pessiko hoti kammanā.|| ||</p>

					<p class="f4"><a id="v652">652.</a> Coro pi kammanā hoti, yodhājivo pi kammanā,||<br />
					Yājako kammanā hoti rājā pi hoti kammanā.|| ||</p>

					<p class="f4"><a id="pg123"><span class="f2 g"><b>[123]</b></span></a> 653. Evam etaɱ yathā-bhūtaɱ kammaɱ passanti paṇḍitā,||<br />
					Paṭicca samuppādadasā kamma-vipākakovidā.|| ||</p>

					<p class="f4"><a id="v654">654.</a> Kammānā vattati loko, kammanā vattati pajā,||<br />
					Kammanibandhanā sattā rathassāṇiva yāyato.|| ||</p>

					<p class="f4"><a id="v655">655.</a> Tapena brahma-cariyena saɱyamena damena ca,||<br />
					Etena brāhmaṇo hoti, etaɱ brāhmaṇam uttamaɱ.|| ||</p>

					<p class="f4"><a id="v656">656.</a> Tihi vijjāhi sampanno santo khiṇāpuna-b-bhavo,||<br />
					Evaɱ Vāseṭṭhi jānāhi, Brahmā Sakko vijānatan" ti.|| ||</p>

					<p class="f4">Evaɱ vutte Vāseṭṭha-Bhāradvājā māṇavo Bhagavantaɱ etad avocuɱ: "Abhikkantaɱ bho goma seyyathā pibho Gotama, kikkujjitaɱ vā ukkujjeya, paṭi-c-channaɱ vā vivareyya, muḷhassavā Maggaɱ ācikkheyya, andha-kāre vā tela-pajjotaɱ dhāreyya cakkhu-manto rūpāni dakkhintiti, evam evaɱ bhotā Gotamena aneka-pariyāyena dhammo pakāsito, ete mayaɱ bhavantaɱ Gotamaɱ saraṇaɱ gacchāma Dhammañ ca bhikkhu-Saŋghañca, upāsake no bhavaɱ Gotamo dhāretu ajja-t-agge pāṇupetaɱ- saraṇaɱ gatanti.|| ||</p>

					<p class="ctr">Vāseṭṭha Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.10">10.</a> Kokāliya Suttaɱ</h4>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Jetavane Anāthapiṇḍakassa ārāme atha kho Kokāliyo bhikkhu yena Bhagavā ten'upasankami, upasankamitvā Bhaga- <a id="pg124"><span class="f2 g"><b>[124]</b></span></a> vantaɱ abhivādetvā eka-m-antaɱ nisīdi. Eka-m-antaɱ nisinno kho Kokāliyo bhikkhu Bhagavantaɱ etad avoca: || ||</p>

					<p class="f4">"Pāpicchā bhante Sāriputta-Moggallānā pāpikānaɱ icchānaɱ vasaɱ gatā" ti. Evaɱ vutte Bhagavā Kokāliyaɱ bhikkhuɱ etad avoca: || ||</p>

					<p class="f4">"Mā h'evaɱ Kokāliya mā h'evaɱ Kokāliya, pasādehi Kokāliya Sāriputta-Moggallānesu cittaɱ, pesalā Sāriputta-Moggallānā" ti.|| ||</p>

					<p class="f4">Dutiyam pi kho Kokāliyo bhikkhu Bhagavantaɱ etad avoca: "Kiñ cāpi me bhante Bhagavā saddhāyiko paccayiko, atha kho pāpicchā va Sāriputta-Moggallānā pāpikānaɱ icchānaɱ vasaɱ gatā" ti.|| ||</p>

					<p class="f4">Dutiyam pi kho Bhagavā Kokāliyaɱ bhikkhuɱ etad avoca: "Mā h'evaɱ Kokāliya mā h'evaɱ Kokāliya pāsadehi Kokāliya Sāriputta-Moggallānesu cittaɱ, pesalā Sāriputta-Moggallānā" ti.|| ||</p>

					<p class="f4">Tatiyam pi kho Kokāliyo bhikkhu Bhagavantaɱ etad avoca: "Kiñ cāpi me bhante Bhagavā saddhāyiko paccayiko, atha kho pāpicchā va Sāriputta-Moggallānā pāpikānaɱ icchānaɱ vasaɱ gatā" ti.|| ||</p>

					<p class="f4">Tatiyam pi kho Bhagavā Kokāliyaɱ bhikkhuɱ etad avoca: "Mā h'evaɱ Kokāliya mā h'evaɱ Kokāliya pāsadehi Kokāliya Sāriputta-Moggallānesu cittaɱ, pesalā Sāriputta-Moggallānā" ti.|| ||</p>

					<p class="f4">Atha kho Kokāliyo bhikkhu uṭṭhāy āsanā Bhagavantaɱ abhivādetvā padakkhiṇaɱ katvā pakkāmi. Acira-pakkantassa ca Kokāliyassa bhikkhuno sāsapa-mattihi piḷakāhi sabbo kāyo phuṭho ahosi. Sāsapamattiyo hutvā mugga-mattiyo ahesuɱ. Mugga-mattiyo hutvā kaḷāyamattiyo ahesuɱ. Kaḷāyamattiyo hutvā kolaṭṭhi-mattiyo ahesuɱ. <a id="pg125"><span class="f2 g"><b>[125]</b></span></a> Kolaṭṭhi-mattiyo hutvā kola-mattiyo ahesuɱ. Kola-mattiyo hutvā āmalaka-mattiyo ahesuɱ. Āmalaka-mattiyo hutvā beḷuvasalāṭukamattiyo ahesuɱ beḷuvasalāṭukamattiyo hutvā billa-mattiyo ahesuɱ. Billa-mattiyo hutvā pabhijjiɱsu, pubbañ ca lohitañ ca pagaghariɱsu.|| ||</p>

					<p class="f4">Atha kho Kokāliyo bhikkhu ten'evabādhena kālam akāsi, kāla-kato ca kho Kokāliyo bhikkhu Paduma Nirayaɱ upapajji Sāriputta-Moggallānesu cittaɱ āghātetvā.|| ||</p>

					<p class="f4">Atha kho Brahmā Sahampati abhikkantāya rattiyā abhikkanta vaṇṇo kevala-kappaɱ Jetavanaɱ obhāsetvā yena Bhagavā ten'upasankami, upasankamitvā Bhagavantaɱ abhivādetvā eka-m-antaɱ aṭṭhāsi. Eka-m-antaɱ ṭhito kho Brahmā Sahampati Bhagavantaɱ etad avoca: "Kokāliyo bhante bhikkhu kāla-kato. Kālakato ca bhante Kokāliyo bhikkhu PadumaNirayaɱ upapanno Sāriputta-Moggallānesu cittaɱ āghātetvā" ti. Idam avoca Brahmā Sahampati, idaɱ vatvā Bhagavantaɱ abhivādetvā padakkhiṇaɱ katvā tatth'ev'antara-dhāyi.|| ||</p>

					<p class="f4">Atha kho Bhagavā tassa rattiyā accayena bhikkhu āmantesi: "Imaɱ bhikkhave rattiɱ Brahmā Sahampati abhikkannāya rattiyā abhikkanta vaṇṇo kevala-kappaɱ Jetavanaɱ obhāsetvā yena Bhagavā ten'upasankami, upasankamitvā Bhagavantaɱ abhivādetvā eka-m-antaɱ aṭṭhāsi. Eka-m-antaɱ ṭhito kho Brahmā Sahampati Bhagavantaɱ etad avoca: "Kokāliyo bhante bhikkhu kāla-kato. Kālakato ca bhante Kokāliyo bhikkhu PadumaNirayaɱ upapanno Sāriputta-Moggallānesu cittaɱ āghātetvā" ti. Idam avoca Brahmā Sahampati, idaɱ vatvā maɱ abhivādetvā padakkhiṇaɱ katvā tatth'ev'antara-dhāyi" ti.|| ||</p>

					<p class="f4">Evaɱ vutte aññataro bhikkhu <a id="pg126"><span class="f2 g"><b>[126]</b></span></a> Bhagavantaɱ etad avoca: "Kivadighaɱ nu kho bhante Padume Niraye āyu-p-pamāṇan" ti?|| ||</p>

					<p class="f4">"Dīghaɱ kho bhikkhu Padume Niraye āyu-p-pamāṇaɱ, taɱ na sukaraɱ saŋkhātuɱ ettakāni vassāni iti vā 'ettakāni vassa-satāni' iti vā 'ettakāni vassa-sahassāni' iti vā 'ettakāni vassa-sata-sahassāni' iti vā" ti.|| ||</p>

					<p class="f4">"Sakkā pana bhante upamaɱ kātun" ti?|| ||</p>

					<p class="f4">"Sakkā bhikkhunī" Bhagavā avoca: "Seyyathā pi bhikkhu visati khāriko Kosalako tivalavāho, tato puriso vassa-satassa vassa-satassa accayena ekam ekaɱ tilaɱ uddhareyya, khippataraɱ kho so bhikkhu visati khāriko Kosalako tilavāho iminā upakkamena parikkhayaɱ pariyādānaɱ gaccheyya, na tv'eva eko Abbudo Nirayo. Seyyathā pi bhikkhu visati Abbudā Nirayā evam eko Nirabbudo Nirayo, seyyathā pi bhikkhu visati Nirabbudā Nirayā evam eko Ababo Nirayo, seyyathā pi bhikkhu visati Ababā Nirayā evam eko Ahaho Nirayo. Seyyathā pi bhikkhu visati Ahahā Nirayā evam eko Aṭaṭo Nirayo, seyyathā pi bhikkhu visati Aṭaṭā Nirayā evam eko Kumudo Nirayo, seyyathā pi bhikkhu visati Kumudā Nirayā evam eko Sogandhiko Nirayo, seyyathā pi bhikkhu visati Sogandhikā Nirayā evam eko Uppalako Nirayo, sayyethā pi bhikkhu visati Uppalakā Nirayā evam eko Puṇḍariko Nirayo, seyyathā pi bhikkhu visati Puṇḍarikā Nirayā evam eko Padumo Nirayo. Padumaɱ kho pana bhikkhu Nirayaɱ Kokāliyo bhikkhu upapanno Sāriputta-Moggallānesu cittaɱ āghātetvā" ti. Idam avoca Bhagavā, idaɱ vatvā Sugato athāparaɱ etad avoca Satthā:|| ||</p>

					<p class="f4"> <a id="pg127"><span class="f2 g"><b>[127]</b></span></a> <a id="v657">657.</a> "Purisassa hi jātassa kuṭhāri jāyate mukhe,||<br />
					Yāya chindati attānaɱ bālo dubbhāsitaɱ bhaṇaɱ.|| ||</p>

					<p class="f4"><a id="v658">658.</a> Yo nindiyaɱ pasaɱsati||<br />
					taɱ vā nindati yo pasaɱsiyo,||<br />
					Vicināti mukhena so kaliɱ||<br />
					kalinā tena sukhaɱ na vindati.|| ||</p>

					<p class="f4"><a id="v659">659.</a> Appamatto ayaɱ kali,||<br />
					yo akkhesu dhana parājayo,||<br />
					Sabbassāpi sahāpi attanā||<br />
					ayam eva mahattaro kali,||<br />
					Yo sugatesu manaɱ padosaye.|| ||</p>

					<p class="f4"><a id="v660">660.</a> Sataɱ sahassānaɱ Nirabbudānaɱ||<br />
					Chattiɱsa ca pañca ca Ababudāni,||<br />
					Yam ariyagarahi Nirayaɱ upeti||<br />
					Vācaɱ manañ ca paṇidhāya pāpakaɱ.|| ||</p>

					<p class="f4"><a id="v661">661.</a> Abhūtavādi Nirayaɱ upeti||<br />
					Yo vā pi katvā "na karomī" ti cāha,||<br />
					Ubho pi te pecca samā bhavanti||<br />
					Nihinakammā manujā parattha.|| ||</p>

					<p class="f4"><a id="v662">662.</a> Yo appaduṭṭhassa narassa dussati||<br />
					Suddhassa posassa anaŋgaṇassa,||<br />
					Tam eva bālaɱ pacceti pāpaɱ||<br />
					Sukhumo rājo paṭivātaɱ va khitto.|| ||</p>

					<p class="f4"><a id="v663">663.</a> Yo lobhaguṇe anuyutto||<br />
					So vacasā paribhāsati aññe,||<br />
					<a id="pg128"><span class="f2 g"><b>[128]</b></span></a> Assaddho kadariyo avadaññu||<br />
					Macchari pesuniyasmiɱ anuyutto.|| ||</p>

					<p class="f4"><a id="v664">664.</a> Mukhadugga vibhūta-m-anariya||<br />
					Bhunahu pāpaka dukkatakāri,||<br />
					Purisanta kali avajāta||<br />
					Mā bahu bhāṇ'idha nerayiko'si.|| ||</p>

					<p class="f4"><a id="v665">665.</a> Rajam ākirasi abhitāya||<br />
					Sante garahasi kibbisakāri,||<br />
					Bahuni ca du-c-caritāni caritvā||<br />
					Gañachisi kho papataɱ cirarattaɱ|| ||</p>

					<p class="f4"><a id="v666">666.</a> Na hi nassati kassaci kammaɱ||<br />
					Iti ha taɱ labhat'eva suvāmi,||<br />
					Dukkhaɱ mando para-loke||<br />
					Attani passati kibbisakāri.|| ||</p>

					<p class="f4"><a id="v667">667.</a> Ayosaɱkusamāhataṭṭhānaɱ||<br />
					Tiṇahadhāraɱ ayasulam upeti,||<br />
					<a id="pg129"><span class="f2 g"><b>[129]</b></span></a> Atha tatta ayo guḷasannibhaɱ||<br />
					Bhojanam atthi tathā patirūpaɱ.|| ||</p>

					<p class="f4"><a id="v668">668.</a> Na hi vaggu vadanti vadantā||<br />
					Nābhijavanti na tāṇam upenti,||<br />
					Aŋgāre santhate senti||<br />
					Agginisamaɱ jalitaɱ pavisanti.|| ||</p>

					<p class="f4"><a id="v669">669.</a> Jālena ca onahiyānā||<br />
					Tattha hananti ayomayakuṭehi,||<br />
					Andhaɱ va timisam āyanti||<br />
					Taɱ vitataɱ hi yathā mahikāyo.|| ||</p>

					<p class="f4"><a id="v670">670.</a> Atha lohamayaɱ pana kumbhiɱ||<br />
					Agginisamaɱ jalitaɱ pavisanti,||<br />
					Paccanti hi tāsu cirarattaɱ||<br />
					Agginisamāsu samuppilavāso.|| ||</p>

					<p class="f4"><a id="v671">671.</a> Atha pubbalohitamisse||<br />
					Tattha kiɱ paccati kibbisakārī,||<br />
					<a id="pg130"><span class="f2 g"><b>[130]</b></span></a> Yaɱ ñaɱ disataɱ adhiseti||<br />
					Tattha kilijjati samaphusamāno.|| ||</p>

					<p class="f4"><a id="v672">672.</a> Puḷavāvasathe salilasmiɱ||<br />
					Tattha kiɱ paccati kibbisakāri,||<br />
					Ganatuɱ na hi tiram ap'atthi||<br />
					Sabbasamā hi samantakapallā.|| ||</p>

					<p class="f4"><a id="v673">673.</a> Asipattavanaɱ pana tiṇhaɱ||<br />
					Taɱ pavisanti samacchidagattā,||<br />
					Jivhaɱ baḷisena gahetvā||<br />
					Āracayā racayā vihananti.|| ||</p>

					<p class="f4"><a id="v674">674.</a> Atha Vetaraṇiɱ pana duggaɱ||<br />
					Tiṇhadhāra khuradhāram upenti,||<br />
					Tattha mandā papatanti||<br />
					Pāpakarā pāpāni karitvā.|| ||</p>

					<p class="f4"><a id="pg131"><span class="f2 g"><b>[131]</b></span></a> 675. Khādanti hi tattha rudante||<br />
					Sāmā sabalā kākolagaṇā ca,||<br />
					Soṇā sigālā paṭigijjhā||<br />
					Kulalā vāyasā ca vitudanti.|| ||</p>

					<p class="f4"><a id="v676">676.</a> Kicchā vatāyaɱ idha vutti||<br />
					Yaɱ jano passati kibbisakāri,||<br />
					Tasmā idha jīvitasese||<br />
					Kiccakāro siyā naro na ca majje.|| ||</p>

					<p class="f4"><a id="v677">677.</a> Te gaṇitā viduhi tilavāhā||<br />
					ye Padume Niraye upanitā,||<br />
					Nahutāni hi koṭiyo pañca bhavanti||<br />
					Dvādasa koṭi satāni pun'aññā.|| ||</p>

					<p class="f4"><a id="v678">678.</a> Yāva-dukkhā Nirayā idha vuttā||<br />
					Tatthā pi tāva ciraɱ vasitabbaɱ,||<br />
					Tasmā suci pesala sādhu guṇesu||<br />
					Vācaɱ manaɱ satataɱ parirakkhe" ti.|| ||</p>

					<p class="ctr">Kokāliya Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.11">11.</a> Nālaka Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#III.11">faus</a>] [<a href="../../../../dhamma-vinaya/ati/kd/snp/snp.3-11.than.ati.htm">than</a>]</p>

					<p>&nbsp;</p>

					<p class="f4"><a id="v679">679.</a> Ānandajāte tidasagaṇe patīte||<br />
					Sakkacca Indaɱ sucivasane ca deve,||<br />
					Dussaɱ gahetvā atiriva thomayante||<br />
					Asito isi addasa divā-vihāre.|| ||</p>

					<p class="f4"><a id="pg132"><span class="f2 g"><b>[132]</b></span></a> 680. Disvāna deve muditamane udagge||<br />
					Cittiɱ karitvā idam avocāsi tattha,||<br />
					"Kiɱ devasaŋgho atiriva kalyarūpo||<br />
					Dussaɱ gahetvā bhamayatha kiɱ paṭicca.|| ||</p>

					<p class="f4"><a id="v681">681.</a> Yadā pi āsi asurehi saŋgamo||<br />
					Jayo surānaɱ Asurā parājitā,||<br />
					Tadā pi n'etādiso lomahaɱsano||<br />
					Kiɱ abbhutaɱ daṭṭhu marū pamoditā.|| ||</p>

					<p class="f4"><a id="v682">682.</a> Seḷenti gāyanti ca vādayanti ca||<br />
					Bhujāni poṭhenti ca naccayanti ca,||<br />
					Pucchāmi vo'haɱ Merumuddhavāsine||<br />
					Dhunātha me saɱsayaɱ khippa mārisā."|| ||</p>

					<p class="f4"><a id="v683">683.</a> "So Bodhisatto ratanavaro atulyo||<br />
					Manusseloke hitasukhatāya jāto,||<br />
					Sakyānaɱ game jana-pade Lumbineyye||<br />
					Ten'ambha tuṭṭhā atiriva kalyarūpā.|| ||</p>

					<p class="f4"><a id="v684">684.</a> So sabbasattuttamo aggapuggalo||<br />
					Narāsabho sabbapajānam uttamo,||<br />
					<a id="pg133"><span class="f2 g"><b>[133]</b></span></a> Vattessati cakkaɱ Isivahaye vane||<br />
					Nadaɱ va siho balavā migādhibhū.|| ||</p>

					<p class="f4"><a id="v685">685.</a> Taɱ saddaɱ sutvā turitam avaɱsari so||<br />
					Suddhodanassa tadā bhavanaɱ upāgami,||<br />
					Nisajja tatthu idam avocāsi Sakye||<br />
					"Kuhiɱ kumāro aham api daṭṭhukāmo.|| ||</p>

					<p class="f4"><a id="v686">686.</a> Tato kumāraɱ jalitam iva suvaṇṇaɱ||<br />
					Ukkāmukhe va sukusalasampahaṭṭhaɱ,||<br />
					Daddallamānaɱ siriyā anomavaṇṇaɱ||<br />
					Dassesu puttaɱ Asitavahayassa Sakyā.|| ||</p>

					<p class="f4"><a id="v687">687.</a> Disvā kumāraɱ sikhim iva pajjalantaɱ||<br />
					Tārāsabhaɱ va nabhasigamaɱ visuddhaɱ,||<br />
					Suriyaɱ tapantaɱ sarada-r-iv'abbhamuttaɱ||<br />
					Ānandajato vipulam alattha pitiɱ.|| ||</p>

					<p class="f4"><a id="v688">688.</a> Anekapākhañ ca sahassamaṇḍalaɱ||<br />
					Chattaɱ marū dhārayum antalikkhe,||<br />
					Suvaṇṇadaṇḍā vitipatanti cāmarā||<br />
					Na dissare cāmarachatatagāhakā.|| ||</p>

					<p class="f4"><a id="pg134"><span class="f2 g"><b>[134]</b></span></a> 689. Disvā jaṭī Kaṇhasirivahayo isi||<br />
					Suvaṇṇanekkhaɱ viya paṇḍukambale,||<br />
					Setañ ca chattaɱ dhariyanta muddhani||<br />
					Udaggacitto sumano paṭiggahe.|| ||</p>

					<p class="f4"><a id="v690">690.</a> Paṭiggahetvā pana Sakyapuŋgavaɱ||<br />
					Jigiɱsako lakkhaṇamantapāragu,||<br />
					Pasannacitto giram abbhudīrayi||<br />
					"Anuttar'āyaɱ dipadānam uttamo".|| ||</p>

					<p class="f4"><a id="v691">691.</a> Ath'attano gamanam anussaranto||<br />
					Akalyarūpo galayati assukāni,||<br />
					Disvāna Sakyā isim avocuɱ rudantaɱ||<br />
					"No ce kumāre bhavisti antarāyo."|| ||</p>

					<p class="f4"><a id="v692">692.</a> Disvāna Sakeye isi-m-avoca akalye||<br />
					"Nāhaɱ kumāre ahitam anussarāmi,||<br />
					Na cāpi-m-assa bhavissati antarāyo||<br />
					Na orak'ayaɱ adhimānasā bhavātha.|| ||</p>

					<p class="f4"><a id="v693">693.</a> Sambodhiyaggaɱ phusissat'āyaɱ kumāro||<br />
					So Dhamma-cakkaɱ paramavisuddhadassi,||<br />
					Vattessat'āyaɱ bahu-jana-hitānukampi||<br />
					Vitthārik'assa bhavissati Brahma-cariyaɱ.|| ||</p>

					<p class="f4"><a id="pg135"><span class="f2 g"><b>[135]</b></span></a> 694. Mamañ ca āyu na ciram idhāvaseso||<br />
					Ath'anatarā me bhavissati kāla-kiriyā,||<br />
					So'haɱ na sussaɱ asamadhurassa dhammaɱ||<br />
					Ten'amhi aṭṭo vyasanagato aghāvi."|| ||</p>

					<p class="f4"><a id="v695">695.</a> So Sākiyānaɱ vipulaɱ janetvā pitiɱ||<br />
					Antepurambhā niragamā brahma-cāri,||<br />
					So bhāgineyyaɱ sayam anukampamāno||<br />
					Samādapesi asamadhurassa dhamme.|| ||</p>

					<p class="f4"><a id="v696">696.</a> "'Buddho' ti ghosaɱ yada parato suṇāsi||<br />
					'Sambodhipatto vicarati dhammaMaggaɱ,||<br />
					Gantvāna tattha samayaɱ paripucchiyāno||<br />
					Carassu tasmiɱ Bhagavati brahama-cariyaɱ.|| ||</p>

					<p class="f4"><a id="v697">697.</a> Tenānusiṭṭho hitamanasena tādinā||<br />
					Anāgate paramavisuddhadassinā,||<br />
					So Nāḷako upacitapuññasañcayo||<br />
					Jinaɱ patikkhaɱ parivasi rakkhitindriyo.|| ||</p>

					<p class="f4"><a id="v698">698.</a> Sutvāna ghosaɱ Jinavaracakka-vattane||<br />
					Gantvāna disvā isinisabhaɱ pasanno,||<br />
					<a id="pg136"><span class="f2 g"><b>[136]</b></span></a> Moneyyaseṭṭhaɱ munipavaraɱ apucchi||<br />
					Samāgate asitavahayassa sāsane ti.|| ||</p>

					<p class="f4">Vatthugāthā.|| ||</p>

					<p class="f4"><a id="v699">699.</a> "Aññātam etaɱ vacanaɱ Asitassa yathātathaɱ||<br />
					Taɱ taɱ Gotama pucchāma sabba-dhammāna pāraguɱ.|| ||</p>

					<p class="f4"><a id="v700">700.</a> Anagāriy'upetassa bhikkhacariyaɱ jigiɱ-sato,||<br />
					Muni pabrūhi me puṭṭho moneyyaɱ uttamaɱ padaɱ."|| ||</p>

					<p class="f4"><a id="v701">701.</a> "Moneyyaɱ te apaññissaɱ (iti Bhagavā)||<br />
					Dukkaraɱ du-r-abhisambhavaɱ,||<br />
					Handa te naɱ pavakkhāmi santhambhassu daḷho bhava.|| ||</p>

					<p class="f4"><a id="v702">702.</a> Samānabhāvaɱ kubbetha gāme akkuṭṭhavanditaɱ,||<br />
					Manopadosaɱ rakkheyya santo anunnato care.|| ||</p>

					<p class="f4"><a id="pg137"><span class="f2 g"><b>[137]</b></span></a> 703. Uccāvacā niccharanti dāye aggisikhupamā,||<br />
					Nāriyo muniɱ palobhenti tā su taɱ mā palobhayuɱ.|| ||</p>

					<p class="f4"><a id="v704">704.</a> Virato methunā dhammā hitvā kāme parocare.||<br />
					Aviruddho asāratto pāṇesu tasathāvare|| ||</p>

					<p class="f4"><a id="v705">705.</a> 'Yathā ahaɱ tathā ete yathā ete tathā ahaɱ,'||<br />
					Attānaɱ upamaɱ katvā na haneyya na ghātaye.|| ||</p>

					<p class="f4"><a id="v706">706.</a> Hitvā icchañ ca lobhañ ca yattha satto puthujjano,||<br />
					Cakkhumā paṭipajjeyya tareyya narakaɱ imaɱ.|| ||</p>

					<p class="f4"><a id="v707">707.</a> Ūnūdaro mitāhāro apapicch'assa alolupo,||<br />
					Sa ve icchāya nicchāto aniccho hoti nibbuto.|| ||</p>

					<p class="f4"><a id="v708">708.</a> Sa piṇḍacāraɱ caritvā vanantam abhihāraye,||<br />
					Upaṭṭhito rukkhamulasmiɱ āsanupagato muni.|| ||</p>

					<p class="f4"><a id="v709">709.</a> Sa jhānapasuto dhīro vanante ramito siyā,||<br />
					Jhāyetha rukkhamulasmiɱ attānam abhitosayaɱ.|| ||</p>

					<p class="f4"><a id="v710">710.</a> Tato ratyā vivasane gāmantam abhihāraye,||<br />
					Avhānaɱ nābhitandeyya abhihārañ ca gāmato.|| ||</p>

					<p class="f4"><a id="v711">711.</a> Na muni gāmam āgamma kulesu sahasā care,||<br />
					Ghāsesanaɱ chinnakatho na vācaɱ payutaɱ bhaṇe.|| ||</p>

					<p class="f4"><a id="v712">712.</a> 'Alatthaɱ yad idaɱ sādhu nālatthaɱ kusalaɱ iti,||<br />
					Ubhayen'eva so tādi rukkhaɱ va upanivattati.|| ||</p>

					<p class="f4"><a id="pg138"><span class="f2 g"><b>[138]</b></span></a> 713. Sa pattapāṇi vicaranto amugo mugasammato,||<br />
					Appaɱ dānaɱ na hīḷeyya dātāraɱ nāvajāniya.|| ||</p>

					<p class="f4"><a id="v714">714.</a> Uccāvacā hi paṭipadā samaṇena pakāsitā,||<br />
					Na pāraɱ diguṇaɱ yanti na idaɱ ekaguṇaɱ mutaɱ.|| ||</p>

					<p class="f4"><a id="v715">715.</a> Yassa ca visatā n'atthi chinnasotassa bhikkhuno,||<br />
					Kiccākiccappahīnassa pariḷāho na vijjati.|| ||</p>

					<p class="f4"><a id="v716">716.</a> Moneyyaɱ te upaññissaɱ (iti Bhagavā)||<br />
					Khuradhārūpamo bhave,||<br />
					Jivahāya tāluɱ āhacca udare saññato siyā.|| ||</p>

					<p class="f4"><a id="v717">717.</a> Alinacitto ca sipā na cāpi bahu cintaye,||<br />
					Nirāmagandho asito Brahma-cariyaparāyano.|| ||</p>

					<p class="f4"><a id="v718">718.</a> Ekāsanassa sikkhethakha samaṇupāsanassa ca,||<br />
					Ekattaɱ monam akkhātaɱ eko ce abhiramissati.|| ||</p>

					<p class="f4"><a id="v719">719.</a> Atha bhāsihi dasa disā||<br />
					Sutvā dhīrānaɱ nigghosaɱ jhāyīnaɱ kāmacāginaɱ,||<br />
					Tato hiriñ ca saddhañ ca bhiyyo kubbetha māmako.|| ||</p>

					<p class="f4"><a id="pg139"><span class="f2 g"><b>[139]</b></span></a> 720. Taɱ nadihi vijānātha sobebhasu padaresu ca,||<br />
					Saṇantā yanti kussobbhā tuṇahi yāti mahodayi.|| ||</p>

					<p class="f4"><a id="v721">721.</a> Yad unakaɱ taɱ saṇati yaɱ puraɱ sattam eva taɱ,||<br />
					Aḍḍhakumbhūpamo bālo rahado puro va paṇḍito|| ||</p>

					<p class="f4"><a id="v722">722.</a> Yaɱ samaṇo bahu bhāsati upetaɱ attha-saɱhitaɱ,||<br />
					Jānaɱ so dhammaɱ deseti jānaɱ so bahu bhāsati.|| ||</p>

					<p class="f4"><a id="v723">723.</a> Yo ca jānaɱ yatatto jānaɱ na bahu bhāsati,||<br />
					Sa muni monam arahati sa muni monam ajjhā" ti.|| ||</p>

					<p class="ctr">Nālaka Suttaɱ Niṭṭhitaɱ.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="III.12">12.</a> Dvayatanupassana Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#III.12">faus</a>] [<a href="../../../../dhamma-vinaya/ati/kd/snp/snp.3-12.than.ati.htm">than</a>]</p>

					<p>&nbsp;</p>

					<p class="f4">Evaɱ me sutaɱ:|| ||</p>

					<p class="f4">Ekaɱ samayaɱ Bhagavā Sāvatthiyaɱ viharati Pubb-ā-rāme Migāra-mātu pāsāde. Tena kho pana samayena Bhagavā tadah'uposathe pannarase puṇṇāya puṇṇamāya rattiyā bhikkhu-Saŋgha parivuto abbhokāse nisinno<a id="pg140"><span class="f2 g"><b>[140]</b></span></a> hoti. Atha kho Bhagavā tuṇhibhūtaɱ tuṇhibhūtaɱ bhikkhu-Saŋghaɱ anuciloketvā bhikkhu āmantesi:|| ||</p>

					<p class="f4">"'Ye te bhikkhave, kusalā dhammā ariyā niyyānikā sambodha gāmino, tesaɱ vo bhikkhave, kusalānaɱ dhammānaɱ ariyānaɱ niyyānikānaɱ sambodha-gāminaɱ kā upanisā savaṇāyā' ti. Iti ce bhikkhave, pucchitāro assu, te evam assu vacaniyā: 'yāva-d-eva dvayatānaɱ dhammānaɱ yathā-bhūtaɱ ñāṇāyā' ti.|| ||</p>

					<p class="f4">Kiñ ca dvayataɱ vadetha?|| ||</p>

					<p class="f4">'Idaɱ dukkhaɱ, ayaɱ dukkha-samudayo' ti ayam ekānupassanā, 'ayaɱ dukkha-nirodho, ayaɱ dukkha-nirodha-gāmini-paṭipadā' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v724">724.</a> "Ye dukkhaɱ na-ppajānanti atho dukkhassa sambhavaɱ||<br />
					Yattha ca sabbaso dukkhaɱ asesaɱ uparujjhati,||<br />
					Tañ ca Maggaɱ na jānanti dukkhupasama-gāminaɱ.|| ||</p>

					<p class="f4"><a id="v725">725.</a> Cetovimuttihinā te atho paññā-vimuttiyā,||<br />
					Ahabbā te antakiriyāya, te ve jātijarūpagā.|| ||</p>

					<p class="f4"><a id="v726">726.</a> Ye ca dukkhaɱ pajānanti atho dukkhassa sambhavaɱ,||<br />
					Yattha ca sabbaso dukkhaɱ asesaɱ uparujjhati,||<br />
					<a id="pg141"><span class="f2 g"><b>[141]</b></span></a> Tañ ca Maggaɱ pajānanti dukkhupasama-gāminaɱ.|| ||</p>

					<p class="f4"><a id="v727">727.</a> Cetovimutti-sampannā atho paññā-vimuttiyā,||<br />
					Bhabbā te antakiriyāya, na te jātijarupagā" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ upadhipaccayā' ti, ayam ekānupassanā, 'upādhinaɱ tv-eva asesa-virāga-nirodhā n'atthi dukkhassa sambhevo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v728">728.</a> "Upadhinidhānā pabhavanti dukkhā||<br />
					Ye keci lokasmiɱ anakarūpā,||<br />
					Yo ve avidvā upadhiɱ karoti.||<br />
					Punappunaɱ dukkham upeti mando,||<br />
					Tasmā pajānaɱ upadhiɱ na kayirā||<br />
					Dukkhassa jātippabhavānupassi" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ avijjā-paccayā' ti, ayam ekānupassanā, 'avijjāya tv-eva asesa-virāga-nirodhā n'atthi dukkhassa sambhevo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="pg142"><span class="f2 g"><b>[142]</b></span></a> 729. Jātimaraṇasaɱsāraɱ ye vajanti puna-p-punaɱ,||<br />
					Itthabhāvaññathā-bhāvaɱ, avijjāy'eva sā gati.|| ||</p>

					<p class="f4"><a id="v730">730.</a> Avijjā h'ayaɱ mahāmoho yen'idaɱ saɱsitaɱ ciraɱ,||<br />
					Vijjāgatā ca ye sattā, nāga-c-chanti puna-b-bhavan" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ sankhāra-paccayāti, ayam ekānupassanā, 'sankhārānaɱ tv-eva asesa-virāga-nirodhā n'atthi dukkhassa sambhavo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v731">731.</a> "'Yaɱ kiñci dukkhaɱ sambhoti, sabbaɱ sankhāra-paccayā,||<br />
					Saŋkharānaɱ nirodhena n'atthi dukkhassa gambhavo' ti.|| ||</p>

					<p class="f4"><a id="v732">732.</a> Etam ādinavaɱ ñatvā 'dukkhaɱ sankhāra-paccayā',||<br />
					Sabba-sankhāra-samathā saññāya uparodhanā,||<br />
					Evaɱ dukkha-k-khayo hoti, etaɱ ñatvā yathātathaɱ.|| ||</p>

					<p class="f4"><a id="v733">733.</a> Sammaddasā vedaguno samma-d-aññāya paṇḍitā,||<br />
					Abhibhuyya Mārasaɱyogaɱ nāga-c-chanti puna-b-bhavan" ti.|| ||</p>

					<p class="f4"><a id="pg143"><span class="f2 g"><b>[143]</b></span></a> "'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ viññāṇa-paccayā' ti, ayam ekānupassanā, 'viññāṇassa tv-eva asesa-virāga-nirodhā n'atthi dukkhassa sambhevo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v734">734.</a> "Yaɱ kiñci dukkhaɱ sambhoti, sabbaɱ viññāṇa-paccayā,||<br />
					Viññāṇassa nirodhena n'atthi dukkhassa sambhavo.|| ||</p>

					<p class="f4"><a id="v735">735.</a> Etam ādinaɱ ñatvā 'dukkhaɱ viññāṇa-paccayā',||<br />
					Viññāṇupasamā bhikkhu nicchāto parinibbuto" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ phassa-paccayā' ti, ayam ekānupassanā, 'phassassa tv-eva asesa-virāga-nirodhā n'atthi dukkhassa sambhevo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v736">736.</a> "Tesaɱ phassa-paretānaɱ bhavasotānusārinaɱ,||<br />
					Kummagga-paṭipannānaɱ ārā saŋyojanakkhayo.|| ||</p>

					<p class="f4"><a id="v737">737.</a> Ye ca phassaɱ pariññāya aññāya upasame ratā,||<br />
					Te ve phassābhisamayā nicchātā parinibbutā" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ vedanā-paccayā' ti, ayam ekānupassanā, 'vedanānaɱ tv-eva asesa-virāga-nirodhā n'atthi dukkhassa sambhevo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="pg144"><span class="f2 g"><b>[144]</b></span></a> 738. "Sukhaɱ vā yadi vā dukkhaɱ adukkha-m-asukhaɱ saha||<br />
					Ajjhattañ ca bahiddhā ca yaɱ kiñci atthi veditaɱ,|| ||</p>

					<p class="f4"><a id="v739">739.</a> Etaɱ 'dukkhan' ti ñatvāna mosadhammaɱ palokitaɱ||<br />
					Phussa phussa vayaɱ passaɱ evaɱ tatthi vijānāti||<br />
					Vedanānaɱ khayā bhikkhu nicchāto parinibbuto" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ taṇhā-paccayā' ti, ayam ekānupassanā, taṇhāya tv-eva asesa-virāga-nirodhā n'atthi dukkhassa sambhevo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v740">740.</a> "Taṇhā dutiyo puriso digham addhānaɱ saɱsaraɱ,||<br />
					Itthābhāvaññathā-bhāvaɱ saɱsāraɱ nāti-vattati.|| ||</p>

					<p class="f4"><a id="v741">741.</a> Etam ādinaɱ ñatvā taṇhā dukkhassa sambhavaɱ;||<br />
					Vitataṇho anādāno sato bhikkhu paribbaje" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ upādāna-paccayā' ti, ayam ekānupassanā, 'upādhinaɱ tv-eva asesa-virāga-nirodhā n'atthi dukkhassa sambhavo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v742">742.</a> "Upādānaɱpaccayā bhavo, bhūto dukkhaɱ nigacchati,||<br />
					Jātassa maraṇaɱ hoti, eso dukkhassa sambhavo.|| ||</p>

					<p class="f4"><a id="v743">743.</a> Tasmā upādānakkhayā samma-d-aññāya paṇḍitā,||<br />
					Jātikkhayaɱ abhiññāya nāga-c-chanti puna-b-bhavan" ti.|| ||</p>

					<p class="f4"><a id="pg145"><span class="f2 g"><b>[145]</b></span></a> "'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ ārampaccayā' ti, ayam ekānupassanā, 'arambhānaɱ tv-eva asesa-virāga-nirodhā n'atthi dukkhassa sambhavo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v744">744.</a> "Yaɱ kiñci dukkhaɱ sambhoti, sabbaɱ ārambhapaccayā,||<br />
					Ārambhānaɱ nirodhena n'atthi dukkhassa sambhavo.|| ||</p>

					<p class="f4"><a id="v745">745.</a> Etam ādinavaɱ ñatvā ārambhapaccayā,||<br />
					Sabbārambhaɱ paṭinissajja anārambha-vimuttino|| ||</p>

					<p class="f4"><a id="v746">746.</a> Ucchinnabhavataṇhassa santa-cittassa bhikkhuno,||<br />
					Vitiṇṇo jāti-saɱsāro, n'atthi tassa puna-b-bhavo" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ āhārapadhipaccayā' ti, ayam ekānupassanā, 'āhārānaɱ tv-eva asesa-virāga-nirodhā n'atthi dukkhassa sambhavo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v747">747.</a> "Yaɱ kiñci dukkhaɱ sambhoti, sabbaɱ ārambhapaccayā,||<br />
					Āhārānaɱ nirodhena n'atthi dukkhassa sambhavo.|| ||</p>

					<p class="f4"><a id="v748">748.</a> Etam ādinavaɱ ñatvā 'dukkhaɱ āhārapaccayā',||<br />
					Sabbāhāram pariññāya sabbāhāram anissito.|| ||</p>

					<p class="f4"><a id="pg146"><span class="f2 g"><b>[146]</b></span></a> 749. Ārogyaɱ samma-d-aññāya āsavānaɱ parikkhayā,||<br />
					Saŋkhāya sevi dhammaṭṭho saŋkhaɱ na upeti vedagu" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'yaɱ kiñci dukkhaɱ sambhoti. Sabbaɱ iñajitapaccayā' ti, ayam ekānupassanā, 'iñajitānaɱ tv-eva asesa-virāga-nirodhā n'atthi dukkhassa sambhavo' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v750">750.</a> "Yaɱ kiñci dukkhaɱ sambhoti, sabbaɱ iñjitapaccayā,||<br />
					Iñajitānaɱ nirodhena n'atthi dukkhassa sambhavo.|| ||</p>

					<p class="f4"><a id="v751">751.</a> Etam ādinavaɱ ñatvā 'dukkhaɱ iñajitapaccayā',||<br />
					Tasmā ejaɱ vossajja sankhāre uparundhiya,||<br />
					Anejo anupādāno sato bhikkhu paribbaje" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'nissitassa calitaɱ hoti' ti ayam ekānupassanā, 'anissato na calati' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v752">752.</a> "Anisasito na calati, nissito ca upādiyaɱ,||<br />
					Itthabhāvaññathā-bhāvaɱ saɱsāraɱ nātavattati.|| ||</p>

					<p class="f4"><a id="v753">753.</a> Etam ādinava ñatvā 'nissayesu mahabbhayaɱ',||<br />
					Anissito anupādāno sato bhikkhu paribbaje" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, 'siyā' ti'ssu vacaniyā, kathañ ca siyā: 'rūpehi bhikkhave āruppā statatarā' ti ayam ekānupassanā, <a id="pg147"><span class="f2 g"><b>[147]</b></span></a> 'ārūppehi nirodho sattataro' ti ayaɱ dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v754">754.</a> "Ye ca rūpupagā sattā ye va āruppavāsino||<br />
					Nirodhaɱ appajānantā āgantāro puna-b-bhavaɱ|| ||</p>

					<p class="f4"><a id="v755">755.</a> Ye ca rūpe pariññāya arupesu susaṇṭhitā,||<br />
					Nirodhe ye vimuccanti, to jana maccuhāyino" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, siyā' ti'ssu vacaniyā, kathañ ca siyā: 'yaɱ bhikkhave sa-devakassa lokassa sa-mārakassa sa-s-samaṇa-brāhmaṇiyā pajāya sadeva-manussāya 'idaɱ saccan' ti upanijjhāyitaɱ, tadam ariyānaɱ 'etaɱ musā' ti yathā-bhūtaɱ samma-ppaññāya su-diṭṭhaɱ, ayam ekānupassanā, yaɱ bhikkhave sa-devakassa lokassa sa-mārakassa sa-s-samaṇa-brāhmaṇiyā pajāya sadeva-manussāya 'idaɱ saccan' ti upanijjhāyitaɱ, tadam ariyānaɱ 'etaɱ musā' ti yathā-bhūtaɱ samma-ppaññāya su-diṭṭhaɱ, ayam dutiyānupassanā. Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v756">756.</a> "Anattani attamāniɱ passa lokaɱ sa-devakaɱ,||<br />
					Niviṭṭhaɱ nāma-rūpasmiɱ, 'idaɱ saccan' ti maññati.|| ||</p>

					<p class="f4"><a id="v757">757.</a> Yena yena hi maññanti, tato taɱ hoti aññathā,||<br />
					Taɱ hi tassa musā hoti, mosadhammaɱ hi ittaraɱ.|| ||</p>

					<p class="f4"><a id="pg148"><span class="f2 g"><b>[148]</b></span></a> 758. Amosadhammaɱ Nibbānaɱ tad ariyā saccuto vidu,||<br />
					Te ve saccābhisamayā nicchātā parinibbutā" ti.|| ||</p>

					<p class="f4">"'Siyā aññena pi pariyāyena sammā-dvayatānupasasnā' ti iti ce bhikkhave, pucchitāro assu, siyā' ti'ssu vacaniyā, kathañ ca siyā: 'yaɱ bhikkhave sa-devakassa lokassa sa-mārakassa sa-s-samaṇa-brāhmaṇiyā pajāya sadeva-manussāya 'idaɱ saccan' ti upanijjhāyitaɱ, tadam ariyānaɱ 'etaɱ dukkhan' ti yathā-bhūtaɱ samma-ppaññāya su-diṭṭhaɱ, ayam ekānupassanā, yaɱ bhikkhave sa-devakassa lokassa sa-mārakassa sa-s-samaṇa-brāhmaṇiyā pajāya sadeva-manussāya 'idaɱ dukkhan' ti upanijjhāyitaɱ, tadam ariyānaɱ 'etaɱ sukhan' ti yathā-bhūtaɱ samma-ppaññāya su-diṭṭhaɱ, ayam dutiyānupassanā.|| ||</p>

					<p class="f4">Evaɱ sammā-dvayatānupassino kho bhikkhave, bhikkhuno appamattassa ātāpito pahit'attassa viharato dvinnaɱ phalānaɱ aññataraɱ phalaɱ pāṭikaŋkhaɱ: diṭṭhe'va dhamme aññā, sati vā upādisese Anāgāmitā" ti. Idam avoca Bhagavā idaɱ vatvā Sugato athāparaɱ etad avoca Satthā:|| ||</p>

					<p class="f4"><a id="v759">759.</a> "Rūpā saddā rasā gandhā phassā dhammā ca kevalā,||<br />
					Iṭṭhā kantā manāpā ca, yāvat' 'atthi' ti vuccati.|| ||</p>

					<p class="f4"><a id="v760">760.</a> Sadevakassa lokassa ete vo sukhasammatā,||<br />
					Yathā c'ete nirujjhanti, taɱ tesaɱ dukkhasammataɱ.|| ||</p>

					<p class="f4"><a id="v761">761.</a> 'Sukhan' ti diṭṭham ariyehi sakkāyass'uparodhanaɱ,||<br />
					Paccanikam idaɱ hoti sabba-lokena passataɱ|| ||</p>

					<p class="f4"><a id="pg149"><span class="f2 g"><b>[149]</b></span></a> 762. Yaɱ pare sukhato āhu, tad ariyā āhu dukkhato,||<br />
					Yaɱ pare dukkhato āhu tad ariyā sukhato vidu,||<br />
					Passa dhammaɱ durājānaɱ, sampamuḷh'ettha aviddasu,|| ||</p>

					<p class="f4"><a id="v763">763.</a> Nivutānaɱ tamo hoti, andhakāro apassataɱ,||<br />
					Satañ ca vivaṭaɱ hoti āloko passatām iva,||<br />
					Santike na vijānanti magā dhammass'akovidā.|| ||</p>

					<p class="f4"><a id="v764">764.</a> Bhava-rāgaparetehi bhavasotānusārihi,||<br />
					Māradheyyānupattehi nāyaɱ dhammo susamabudho.|| ||</p>

					<p class="f4"><a id="v765">765.</a> Ko nu aññatra-m-ariyehi padaɱ sambuddhum arahati,||<br />
					Yaɱ padaɱ samma-d-aññaya parinibbanti anāsavā" ti.|| ||</p>

					<p class="f4">Idam avoca Bhagavā. Attamanā te bhikkhu Bhagavato bhāsitaɱ abhinandun. Imasmiɱ kho pana veyyā-karaṇasmiɱ bhaññamāne saṭṭhittānaɱ bhikkhunaɱ anupādāya āsavehi cittāni vimucciɱsuti.|| ||</p>

					<p class="ctr">Dvayatānupassanā  Suttaɱ niṭṭitaɱ</p>

					<p class="f4"><a id="pg150"><span class="f2 g"><b>[150]</b></span></a> Tass'uddānaɱ:||<br />
					Saccaɱ upadhi avijjā ca sankhāra viññāṇapañcamaɱ,||<br />
					Phassa-vedaniyā taṇhā upādānaramhā āhārā;||<br />
					Iñijite phanditaɱ rūpaɱ sacca-dukkhena soḷasā ti.||<br />
					Mahāvaggo tatiyo.|| ||</p>

					<p class="f4">Tassavaggassuddānaɱ:||<br />
					Pabbajjāñ ca Padhānañ ca Subhāsitañ ca Puraḷāsaɱ||<br />
					Māgha Suttañ ca Sabhiyo ca Selo Sallaɱ pavuccati,||<br />
					Vāseṭṭho cāpi Kokāli Nālako Dvayatānupassanā,||<br />
					dvādas'etāni suttāni Mahāvaggo ti vuccati ti.|| ||</p>

					<p>&nbsp;</p>

					<hr />

					<p><a id="pg151"><span class="f2 g"><b>[151]</b></span></a></p>

					<h1>IV. Aṭṭhaka Vagga</h1>

					<p class="f2 ctr">Proofed against the P.T.S. 2010 printing of the Dines Andersen and Helmer Smith 1913 edition.</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.1">1.</a> Kāma Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.1">faus</a>] [<a href="../../../../dhamma-vinaya/ati/kd/snp/snp.4-01.than.ati.htm">than</a>]</p>

					<p>&nbsp;</p>

					<p class="f4"><a id="v766">766.</a> Kāmaɱ kāmayamānassa tassa ce taɱ samijjhati,||<br />
					Addhā pitimano hoti laddhā macco yad icchati.|| ||</p>

					<p class="f4"><a id="v767">767.</a> Tassa ce kāmayānassa chanda-jātassa janatuno,||<br />
					Te kāmā parihāyanti, sallaviddho va ruppati.|| ||</p>

					<p class="f4"><a id="v768">768.</a> Yo kāme parivajjeti sappass'eva padā siro,||<br />
					So imaɱ visattikaɱ loke sato samativattati|| ||</p>

					<p class="f4"><a id="v769">769.</a> Khettaɱ vatthuɱ hiraññaɱ vā gavāssaɱ dāsaporisaɱ||<br />
					Thiyo bandhu puthu kāme yo nāro anugijjhati.|| ||</p>

					<p class="f4"><a id="v770">770.</a> Abalā naɱ baliyanti, maddatte naɱ parissayā,||<br />
					Tato naɱ dukkham anveti nāvaɱ bhinnam ivōdakaɱ|| ||</p>

					<p class="f4"><a id="v771">771.</a> Tasmā janatu sadā sato kāmāni parivajjaye,||<br />
					Te pahāya tare oghaɱ nāvaɱ siñcitva pāragu ti.|| ||</p>

					<p class="ctr">Kāma Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.2">2.</a> Guhaṭṭhaka Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.2">faus</a>] [<a href="../../../../dhamma-vinaya/ati/kd/snp/snp.4-02.than.ati.htm">than</a>]</p>

					<p>&nbsp;</p>

					<p class="f4"><a id="v772">772.</a> Satto guhāyaɱ bahunābhichanno||<br />
					Tiṭṭhaɱ naro mohanasmiɱ pagāḷho,||<br />
					<a id="pg152"><span class="f2 g"><b>[152]</b></span></a> Dure vivekā hi tathāvidho so||<br />
					Kāmā hi loke na hi suppahāyā.|| ||</p>

					<p class="f4"><a id="v773">773.</a> Icchānidānā bhavasātabaddhā||<br />
					Te duppamuñcā, na hi aññamokkhā,||<br />
					Pacchā pure vā pi apekkhamānā||<br />
					Ime va kāme purime va jappaɱ.|| ||</p>

					<p class="f4"><a id="v774">774.</a> Kāmesu giddhā pasutā pamūḷhā||<br />
					Avadāniyā te visame niviṭṭhā,||<br />
					Dukkhūpanitā paridevayanti:||<br />
					"Kiɱ su bhavissāma ito cutāse."|| ||</p>

					<p class="f4"><a id="v775">775.</a> Tasmā hi sikkhetha idh'eva jantu:||<br />
					Yaɱ kiñci jaññā 'visaman' ti loke,||<br />
					Na tassa hetu visamaɱ careyya,||<br />
					Appaɱ hi taɱ jīvitaɱ āhu dhīrā.|| ||</p>

					<p class="f4"><a id="v776">776.</a> Passāmi loke pariphandamānaɱ||<br />
					Pajaɱ imaɱ taṇhāgataɱ bhavesu,||<br />
					Hinā narā maccumukhe lapanti||<br />
					Avitataṇhāse bhav-ā-bhavesu.|| ||</p>

					<p class="f4"><a id="v777">777.</a> Mamāyite passatha phandamāne||<br />
					Macche va appodake khiṇasote,||<br />
					Etam pi disvā amamo careyya||<br />
					Bhavesu āsattim akubbamano.|| ||</p>

					<p class="f4"><a id="v778">778.</a> Ubhosu antesu vineyya chandaɱ||<br />
					Phassaɱ pariññāya anānugiddho,||<br />
					Yad attagarahi, tad akubbamāno||<br />
					Na lippati diṭṭhasutesu dhīro.|| ||</p>

					<p class="f4"><a id="pg153"><span class="f2 g"><b>[153]</b></span></a> 779. Saññaɱ pariññā vitareyya oghaɱ||<br />
					Pariggahesu muni nōpalitto,||<br />
					Abbuḷhasallo caraɱ appamatto||<br />
					Nāsiɱsati lokam imaɱ parañ cā ti.|| ||</p>

					<p class="ctr">Guhaṭṭhaka Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.3">3.</a> Duṭṭhaṭṭhaka Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.3">faus</a>] [<a href="../../../../dhamma-vinaya/ati/kd/snp/snp.4-03.than.ati.htm">than</a>]</p>

					<p>&nbsp;</p>

					<p class="f4"><a id="v780">780.</a> Vadanti ve duṭṭhamanā pi eke||<br />
					Atho pi ve saccamanā vadanti,||<br />
					Vādañ ca jātaɱ muni no upeti,||<br />
					Tasmā muni n'atthi khilo kuhiñci.|| ||</p>

					<p class="f4"><a id="v781">781.</a> Sakaɱ hi diṭṭhiɱ katham accayeyya||<br />
					Chandānunito ruciyā niviṭṭho,||<br />
					Sayaɱ samatatāni pakubbamāno||<br />
					Yathā hi jāneyya, tathā vadeyya|| ||</p>

					<p class="f4"><a id="v782">782.</a> Yo attano silavatāni jantu||<br />
					Anānupaṭṭho ca paresa pāvā,||<br />
					Anariyadhamamaɱ kusalā tam āhu,||<br />
					Yo ātumānaɱ sayam eva pāvā.|| ||</p>

					<p class="f4"><a id="v783">783.</a> Santo ca bhikkhu abhinibabutatto||<br />
					"Iti'han" ti sīlesu akatthamāno,||<br />
					Tam ariya-Dhammaɱ kusalā vadanti,||<br />
					Yass'ussadā n'atthi kuhiñci loke|| ||</p>

					<p class="f4"><a id="pg154"><span class="f2 g"><b>[154]</b></span></a> 784. Pakapapitā saŋkhatā yassa dhammā||<br />
					Purakkhatā santi avivadātā,||<br />
					Yad attani passati ānisaɱsaɱ||<br />
					Taɱ nissito kuppapaṭiccasantiɱ|| ||</p>

					<p class="f4"><a id="v785">785.</a> Diṭṭhinivesā na hi svātivattā||<br />
					Dhammesu niccheyya samuggahitaɱ,||<br />
					Tasmā naro tesu nivesanesu||<br />
					Nirassati ādisati-cca dhammaɱ.|| ||</p>

					<p class="f4"><a id="v786">786.</a> Dhonassa hi n'atthi kuhiñci loke||<br />
					Pakappitā diṭṭhi bhav-ā-bhavesu,||<br />
					Māyañ ca mānañ ca pahāya dhono||<br />
					Sa kena gaccheyya: anupayo so.|| ||</p>

					<p class="f4"><a id="v787">787.</a> Upayo hi dhammesu upeti vādaɱ,||<br />
					anupayaɱ kena kathaɱ vadeyya,||<br />
					Attaɱ nirattaɱ na hi tassa atthi:||<br />
					Adhosi so diṭṭhi-m-idh'eva sabba ti.|| ||</p>

					<p class="ctr">Duṭṭhaṭṭhaka Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.4">4.</a> Suddhaṭṭhaka Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.4">faus</a>] [<a href="../../../../dhamma-vinaya/ati/kd/snp/snp.4-04.than.ati.htm">than</a>]</p>

					<p>&nbsp;</p>

					<p class="f4"><a id="v788">788.</a> 'Passāmi suddhaɱ paramaɱ arogaɱ||<br />
					Diṭṭhena saɱsuddhi narassa hoti,||<br />
					Etābhijānaɱ 'paraman' ti ñatvā||<br />
					Suddhānupassī ti pacceti ñāṇaɱ|| ||</p>

					<p class="f4"><a id="pg155"><span class="f2 g"><b>[155]</b></span></a> 789. Diṭṭhena ce suddhi narassa hoti||<br />
					Ñāṇena vā so pajahāti dukkhaɱ,||<br />
					Aññena so sujjhati sopadhīko||<br />
					Diṭṭhi hi naɱ pāva tathā vadānaɱ.|| ||</p>

					<p class="f4"><a id="v790">790.</a> Na brāhmaṇo aññato suddhim āha||<br />
					Diṭṭhe sute sīla-vate mute vā,||<br />
					Puññe ca pāpe ca anupalitto||<br />
					Attañajaho na-y-idha pakubbamāno.|| ||</p>

					<p class="f4"><a id="v791">791.</a> Purimaɱ pahāya aparaɱ sitāse||<br />
					Ejānugā *te na* taranti Saŋghagaɱ,||<br />
					Te uggahāyanti nirassajanti||<br />
					Kapiva sākhaɱ pamuñcaɱ gahāya.|| ||</p>

					<p class="f4"><a id="v792">792.</a> Sayaɱ samādayaɱ vatāni jantu||<br />
					Uccāvacaɱ gacchati saññasatto,||<br />
					vidvā ca vedehi samecca dhammaɱ||<br />
					Na uccāvacaɱ gacchati bhuripañño.|| ||</p>

					<p class="f4"><a id="v793">793.</a> Sa sabba-dhammesu visenibhūto||<br />
					Yaɱ kiñci diṭṭhaɱ va sutaɱ mutaɱ vā,||<br />
					Tam evadassiɱ vivaṭaɱ carantaɱ||<br />
					Kenidha lokasmiɱ vikappayeyya.|| ||</p>

					<p class="f4"><a id="v794">794.</a> Na kappayanti, na pure-k-kharonti,||<br />
					"Accantasuddhī" ti na te vadanti,||<br />
					<a id="pg156"><span class="f2 g"><b>[156]</b></span></a> Adāna-ganthaɱ gathitaɱ visajja||<br />
					Āsaɱ na kubbanti kuhiñci loke.|| ||</p>

					<p class="f4"><a id="v795">795.</a> Simātigo brāhmaṇo tassa n'atthi||<br />
					Ñatvā va disvā va samuggahitaɱ,||<br />
					Na rāga-rāgi na virāga-ratto||<br />
					Tassidha n'atthi param uggahitan ti.|| ||</p>

					<p class="ctr">Suddhaṭṭhaka Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.5">5.</a> Paramaṭṭhaka Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.5">faus</a>] [<a href="../../../../dhamma-vinaya/ati/kd/snp/snp.4-05.than.ati.htm">than</a>]</p>

					<p>&nbsp;</p>

					<p class="f4"><a id="v796">796.</a> 'Paraman' ti diṭṭhisu paribbasāno||<br />
					Yad utatariɱ kurute jantu loke,||<br />
					"Hinā" ti aññe tato sabba-m-āha:||<br />
					Tasmā vivādāni avitivatto.|| ||</p>

					<p class="f4"><a id="v797">797.</a> Yad attani passati ānisaɱsaɱ||<br />
					Diṭṭhe sute sīla-vate mute vā,||<br />
					Tad eva so tattha samuggahāya||<br />
					Nihinato passati sabbam aññaɱ.|| ||</p>

					<p class="f4"><a id="v798">798.</a> Taɱ vā pi ganthaɱ kusalā vadanti,||<br />
					Yaɱ nissito passati hinam aññaɱ,||<br />
					Tasmā hi diṭṭhaɱ va sutaɱ mutaɱ vā||<br />
					Sīlabbataɱ bhikkhu na nissayeyya.|| ||</p>

					<p class="f4"><a id="pg157"><span class="f2 g"><b>[157]</b></span></a> 799. Diṭṭhim pi lokasmiɱ na kappayeyya||<br />
					Ñāṇena vā sīla-vatena vā pi,||<br />
					'Samo' ti attānaɱ anupaneyya||<br />
					'Hino' na maññetha 'visasi' vā pi.|| ||</p>

					<p class="f4"><a id="v800">800.</a> Attaɱ pahāya anupādiyāno||<br />
					Ñāṇe pi so nissayaɱ no karoti,||<br />
					Sa ve viyattesu na vaggasāri||<br />
					Diṭṭhim pi so na pacceti kiñci.|| ||</p>

					<p class="f4"><a id="v801">801.</a> Yasasūbhayante paṇidhidha n'atthi||<br />
					Bhavābhavāya idha vā huraɱ vā,||<br />
					Nivesanā tassa na santi keci||<br />
					Dhammesu niccheyya samuggahītaɱ.|| ||</p>

					<p class="f4"><a id="v802">802.</a> Tassidha diṭṭhe va sute mute vā||<br />
					Pakappitā n'atthi aṇū pi saññā,||<br />
					Taɱ brāhmaṇaɱ diṭṭhim anādiyānaɱ||<br />
					Kenidha lokasmiɱ vikappayeyya.|| ||</p>

					<p class="f4"><a id="v803">803.</a> Na kapapyanti na pure-k-kharonti||<br />
					Dhammā pi tesaɱ na paṭicchitāse,||<br />
					<a id="pg158"><span class="f2 g"><b>[158]</b></span></a> na brāhmaṇo sīla-vatena neyyo,||<br />
					Pāraɱgato na pacceti tādī ti.|| ||</p>

					<p class="ctr">Paramaṭṭhaka Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.6">6.</a> Jarā Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.6">faus</a>] [<a href="../../../../dhamma-vinaya/ati/kd/snp/snp.4-06.than.ati.htm">than</a>]</p>

					<p>&nbsp;</p>

					<p class="f4"><a id="v804">804.</a> Appaɱ vata jīvitaɱ idaɱ||<br />
					Oraɱ vasassatā pi miyati,||<br />
					Yo ce pi aticca jīvati,||<br />
					Atha kho so jarasā pi miyati.|| ||</p>

					<p class="f4"><a id="v805">805.</a> Socanti janā mamāyite,||<br />
					Na hi santā niccā pariggahā,||<br />
					Vinābhāvasantam ev'idaɱ||<br />
					Iti disvā nāgāram āvase.|| ||</p>

					<p class="f4"><a id="v806">806.</a> Maraṇena pi taɱ pahīyati,||<br />
					Yaɱ puriso 'mama-y-idan' ti maññati,||<br />
					Evaɱ pi viditvā paṇḍito||<br />
					Na mamattāya nametha māmako.|| ||</p>

					<p class="f4"><a id="v807">807.</a> Supinena yathā pi saŋgataɱ||<br />
					PaṭiBuddho puriso na passati,||<br />
					<a id="pg159"><span class="f2 g"><b>[159]</b></span></a> Evam pi piyāyitaɱ janaɱ||<br />
					Petaɱ kāla-kataɱ na passati.|| ||</p>

					<p class="f4"><a id="v808">808.</a> Diṭṭhā pi sutā pi te janā,||<br />
					Yesaɱ nāmam idaɱ pavuccati,||<br />
					Nāmam evāvasissati||<br />
					Akkheyyaɱ petassa janatuno.|| ||</p>

					<p class="f4"><a id="v809">809.</a> Sokaparideva-maccharaɱ||<br />
					Na jahanti giddhā mamāyite,||<br />
					Tasmā munayo pariggahaɱ||<br />
					Hitvā acariɱsu khemadassino.|| ||</p>

					<p class="f4"><a id="v810">810.</a> Patilinavarassa bhikkhuno||<br />
					Bhajamānassa vivittamānasaɱ,||<br />
					Sāmaggiyam āhu tassa taɱ||<br />
					Yo attānaɱ bhavane na dassaye.|| ||</p>

					<p class="f4"><a id="v811">811.</a> Sabbattha muni anissito||<br />
					Na piyaɱ kubbati no pi appiyaɱ,||<br />
					Tasmiɱ paradeva-maccharaɱ||<br />
					Paṇṇe vāri yathā na lippati.|| ||</p>

					<p class="f4"><a id="v812">812.</a> Udabindu yathā pi pokkhare||<br />
					Padume vāri yathā na lippati,||<br />
					Evaɱ muni nōpalippati||<br />
					Yad idaɱ diṭṭhasutaɱ mutesu vā|| ||</p>

					<p class="f4"><a id="pg160"><span class="f2 g"><b>[160]</b></span></a> <a id="v813">813.</a> Dhono na hi tena maññati||<br />
					Yad idaɱ diṭṭhasutaɱ mutesu vā,||<br />
					Nā aññena visuddhim icchati:||<br />
					Na hi so rajjati no virajjati ti.|| ||</p>

					<p class="ctr">Jarā Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.7">7.</a> Tissametteyya Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.7">faus</a>] [<a href="../../../../dhamma-vinaya/ati/kd/snp/snp.4-07.than.ati.htm">than</a>]</p>

					<p>&nbsp;</p>

					<p class="f4"><a id="v814">814.</a> "Methunam anuyuttassa icc'āyasmā Tisso Metteyyo||<br />
					Vighātaɱ brūhi mārisa,||<br />
					Sutvāna tava sāsanaɱ viveke sikkhissāmase."|| ||</p>

					<p class="f4"><a id="v815">815.</a> "Methunam anuyuttassa Metteyyā ti Bhagavā||<br />
					Mussat'evā pi sāsanaɱ,||<br />
					Micchā ca paṭipajjati, etaɱ tasmiɱ anāriyaɱ.|| ||</p>

					<p class="f4"><a id="v816">816.</a> Eko pubbe caritvāna methunaɱ yo nisevati,||<br />
					Yāniɱ bhantaɱ va taɱ loke hinam āhu puthu-j-janaɱ.|| ||</p>

					<p class="f4"><a id="v817">817.</a> Yaso kittiñ ca yā pubbe, hāyat'evā pi tassa sā,||<br />
					Etam pi disvā sikkhetha methunaɱ vippahātave.|| ||</p>

					<p class="f4"><a id="v818">818.</a> Saɱkappehi pareto so kapaṇo viya jhāyati,||<br />
					Sutvā paresaɱ nigghosaɱ maŋku hoti tathāvidho.|| ||</p>

					<p class="f4"><a id="v819">819.</a> Atha Satthāni kurute paravādehi codito,||<br />
					Esa khav'assa māhāgedho: mosavajjaɱ pagāhati.|| ||</p>

					<p class="f4"><a id="v820">820.</a> Paṇḍito ti samaññāto ekacariyaɱ adhiṭṭhito,||<br />
					Athā pi methune yutto mando va parikissati.|| ||</p>

					<p class="f4"><a id="pg161"><span class="f2 g"><b>[161]</b></span></a> 821. Etam ādinavaɱ ñatvā muni pubbāpare idha,||<br />
					Ekacariyaɱ daḷhaɱ kayirā, na nisevetha methunaɱ|| ||</p>

					<p class="f4"><a id="v822">822.</a> Vivekaɱ yeva sikkhetha, *etad ariyānam* uttamaɱ,||<br />
					Tena seṭṭho na maññetha, sa ve Nibbānasantake.|| ||</p>

					<p class="f4"><a id="v823">823.</a> Rittassa munino carato kāmesu anapekkhino||<br />
					Oghatiṇṇassa pihayanti kāmesu gathitā pajā" ti.|| ||</p>

					<p class="ctr">Tissameteyya Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.8">8.</a> Pasūra Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.8">faus</a>] [<a href="../../../../dhamma-vinaya/ati/kd/snp/snp.4-08.than.ati.htm">than</a>]</p>

					<p>&nbsp;</p>

					<p class="f4"><a id="v824">824.</a> "Idh'eva suddhi" iti vādiyanti,||<br />
					Nāññesu dhammesu visuddhim āhu,||<br />
					Yaɱ nissitā, tattha subhaɱ vadānā||<br />
					Paccekasaccesu puthu niviṭṭhā.|| ||</p>

					<p class="f4"><a id="v825">825.</a> Te vādakāmā parisaɱ vigayha||<br />
					Bālaɱ dahanti mithu añña-maññaɱ,||<br />
					Vadanti te aññasitā kathojjaɱ||<br />
					Pasaɱsakāmā kusalā vadānā.|| ||</p>

					<p class="f4"><a id="v826">826.</a> Yutto kathāyaɱ parisāya majjhe||<br />
					Pasaɱsam icchaɱ vinighāti hoti,||<br />
					Apāhatasmiɱ pana maŋku hoti,||<br />
					Nindāya so kuppati randhamesī.|| ||</p>

					<p class="f4"><a id="pg162"><span class="f2 g"><b>[162]</b></span></a> 827. Yam assa vādaɱ parihinam āhu||<br />
					Apāhataɱ pañahavimaɱsakāse,||<br />
					Paridevati socati hinavādo,||<br />
					'Upaccagā man' ti anutthuṇāti.|| ||</p>

					<p class="f4"><a id="v828">828.</a> Ete vivādā samaṇesu jātā||<br />
					Etesu ugaghāti nighāti hoti,||<br />
					Etam pi disvā virame kathojjaɱ||<br />
					Na h'aññadatth'atthi pasaɱsalāhā.|| ||</p>

					<p class="f4"><a id="v829">829.</a> Pasaɱsito vā pana tattha hoti||<br />
					Akkhāya vādaɱ parisāya majjhe,||<br />
					So hassati uṇṇamati-cca tena||<br />
					Pappuyya tam atthaɱ yathā mano ahu.|| ||</p>

					<p class="f4"><a id="v830">830.</a> Yā uṇṇati, sāssa vighātabhūmi,||<br />
					Mānātimānaɱ vadate pan'eso,||<br />
					*Etam pi disvā na vivādayetha,*||<br />
					Na hi tena suddhiɱ kusalā vadanti.|| ||</p>

					<p class="f4"><a id="v831">831.</a> Suro yathā rājakhādāya puṭṭho||<br />
					Abhigajjam eti paṭisuram icchaɱ,||<br />
					Yen'eva so tena palehi sūra,||<br />
					Pubbe va n'atthi yad idaɱ yudhāya.|| ||</p>

					<p class="f4"><a id="v832">832.</a> Ye diṭṭhim uggayha vivādayanti||<br />
					"Idam eva saccan" ti ca vādayanti,||<br />
					<a id="pg163"><span class="f2 g"><b>[163]</b></span></a> Te tvaɱ vadassu, na hi te'dha atthi||<br />
					Vādamhi jāte paṭisenikattā.|| ||</p>

					<p class="f4"><a id="v833">833.</a> Visenikatvā pana ye caranti||<br />
					Diṭṭhihi diṭṭhiɱ avirujjhamānā,||<br />
					Tesu tvaɱ kiɱ labhetho PAsura,||<br />
					Yes'idha n'atthi param uggahitaɱ.|| ||</p>

					<p class="f4"><a id="v834">834.</a> Atha tvaɱ pavitakkam āgamā||<br />
					Manasā diṭṭhi-gatāni cintayanto,||<br />
					Dhonena yugaɱ samāgamā,||<br />
					Na hi tvaɱ sagghasi sampayātave ti.|| ||</p>

					<p class="ctr">PAsura Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.9">9.</a> Māgandiya Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.9">faus</a>] [<a href="../../../../dhamma-vinaya/ati/kd/snp/snp.4-09.than.ati.htm">than</a>]</p>

					<p>&nbsp;</p>

					<p class="f4"><a id="v835">835.</a> "Disvāna Taṇhaɱ *Aratiɱ Ragañ cā*||<br />
					Nāhosi chando api methunasmiɱ,||<br />
					Kim ev'idaɱ muttakarisapuṇṇaɱ,||<br />
					Pādā pi naɱ samaphusituɱ na icchi."|| ||</p>

					<p class="f4"><a id="pg164"><span class="f2 g"><b>[164]</b></span></a> 836. "Etādisaɱ ce ratanaɱ na icchasi||<br />
					Nāriɱ narindehi bahūhi patthitaɱ,||<br />
					Diṭṭhiggataɱ sīla-vatānujīvitaɱ||<br />
					Bhavūpapattiñ ca vadesi kidisaɱ."|| ||</p>

					<p class="f4"><a id="v837">837.</a> "'Idaɱ vadāmi' ti na tassa hoti Māgandiyā ti Bhagavā||<br />
					Dhammesu niccheyya samuggahitaɱ,||<br />
					Passañ ca diṭṭhisu anuggahāya||<br />
					Ajjhattasantiɱ pacinaɱ adassaɱ."|| ||</p>

					<p class="f4"><a id="v838">838.</a> "Vinicchayā yāni pakappitāni, iti Māgandiyo||<br />
					Te ve muni brūsi anuggahāya,||<br />
					'Ajjhantasanti' ti yam etam atthaɱ.||<br />
					Kathaɱ nu dhirehi paveditaɱ taɱ."|| ||</p>

					<p class="f4"><a id="v839">839.</a> "Na diṭṭhiyā na sutiyā na ñāṇena Māgandiyā ti Bhagavā||<br />
					Sīlabbatenā pi *na suddhim* āha,||<br />
					Adiṭṭhiyā asasutiyā añṇāṇā||<br />
					Asīlatā abbatā no pi tena||<br />
					Ete ca nissajja anuggahāya||<br />
					Santo anissāya bhavaɱ na jappe."|| ||</p>

					<p class="f4"><a id="v840">840.</a> "No ce kira diṭṭhiyā na sutiyā na ñāṇena iti Māgandiyo||<br />
					Sīlabbatenā pi visudadhim āha||<br />
					<a id="pg165"><span class="f2 g"><b>[165]</b></span></a> Adiṭṭhiyā assutiyā añṇāṇā,||<br />
					Asīlatā abbatā no pi tena,||<br />
					Maññe-m-ahaɱ momuham eva dhammaɱ||<br />
					Diṭṭhiyā eke paccenti suddhiɱ."|| ||</p>

					<p class="f4"><a id="v841">841.</a> "Diṭṭhiñ ca nissāya anupucchamāno Māgandiyā ti Bhagavā||<br />
					Samuggahitesu pamoham āgā||<br />
					Ito ca nāddakkhi aṇum pi saññaɱ||<br />
					Tasma tuvaɱ momuhato dahāsi.|| ||</p>

					<p class="f4"><a id="v842">842.</a> Samo vihesi uda cā nibhino||<br />
					Yo maññati so vivadetha tena,||<br />
					Tisu vidhāsu avikampamāno—||<br />
					'Samo visesi' ti na tassa hoti.|| ||</p>

					<p class="f4"><a id="v843">843.</a> 'Saccan' ti so brāhmaṇo kiɱ vadeyya,||<br />
					'Musā' ti vā so vivadetha kena:||<br />
					Yasmiɱ samaɱ visamaɱ cāpi n'atthi||<br />
					Sa kena vādaɱ paṭisaɱyujeyya|| ||</p>

					<p class="f4"><a id="v844">844.</a> Okam pahāya aniketasāri||<br />
					Gāme akubabaɱ muni santhavāni,||<br />
					Kāmehi ritto apure-k-kharāno||<br />
					Kathaɱ na viggayha janena kayirā.|| ||</p>

					<p class="f4"><a id="v845">845.</a> Ye hi vivitto vicareyya loke,||<br />
					Na tāni uggayha vadeyya nāgo,||<br />
					<a id="pg166"><span class="f2 g"><b>[166]</b></span></a> elamabujaɱ kaṇṭakaɱ vārijaɱ yathā||<br />
					Jalena paŋkena c'anūpalittaɱ,||<br />
					Evaɱ muni santivādo agiddho||<br />
					Kāme ca loke ca anupalitto.|| ||</p>

					<p class="f4"><a id="v846">846.</a> Na vedagu diṭṭhiyā na mutiyā||<br />
					Sa mānam eti, na hi tammayo so,||<br />
					Na kamamanā no pi sutena neyyo||<br />
					Anupanito sa nivesanesu.|| ||</p>

					<p class="f4"><a id="v847">847.</a> Saññāvirattassa na santi gatthā||<br />
					Paññāvimuttassa na satti mohā,||<br />
					Saññañ ca diṭṭiñ ca ye aggahesuɱ||<br />
					Te ghaṭṭayantā- vicaranti loke" ti.|| ||</p>

					<p class="f4">Māgandiya Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.10">10.</a> Purābheda Sutta (Suribheda  Suttaɱ)</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.10">faus</a>] [<a href="../../../../dhamma-vinaya/ati/kd/snp/snp.4-10.than.ati.htm">than</a>]</p>

					<p>&nbsp;</p>

					<p class="f4"><a id="v848">848.</a> "'Kathaɱdassi kathaɱsilo upasanto' ti vuccati,||<br />
					Taɱ me Gotama pabrūhi pucchito uttamaɱ naraɱ."|| ||</p>

					<p class="f4"><a id="v849">849.</a> "Vitataṇho purā bhedā||<br />
					iti Bhagavā||<br />
					pubbam antam anissito,||<br />
					Vemajjhe nūpasaŋkheyyo, tassa n'atthi purekkhataɱ.|| ||</p>

					<p class="f4"><a id="pg167"><span class="f2 g"><b>[167]</b></span></a> <a id="v850">850.</a> Akkodhano asantāsi, avikatthi akukkuco,||<br />
					Mantabhāṇi anuddhato, sa ve vācāyato muni.|| ||</p>

					<p class="f4"><a id="v851">851.</a> Nirāsatti anāgate atitaɱ nānusocati,||<br />
					Vivekadassi phassesu diṭṭhisu ca na niyati,|| ||</p>

					<p class="f4"><a id="v852">852.</a> Patilino akuhako, apihālu amaccharī,||<br />
					Appagabbho ajeguccho, pesuṇeyye ca no yuto.|| ||</p>

					<p class="f4"><a id="v853">853.</a> Sātiyesu anassāvi ati-māne ca no yuto,||<br />
					Saṇho ca paṭibhānavā, na saddo na virajjati.|| ||</p>

					<p class="f4"><a id="v854">854.</a> Lābhakamyā na sikkhati, alābhe na ca kuppati,||<br />
					Aviruddho ca taṇhāya rase ca nānugijjhati.|| ||</p>

					<p class="f4"><a id="v855">855.</a> Upekkhako sadā sato na loke maññate samaɱ,||<br />
					Na visesi na nīceyyo, tassa no santi ussadā.|| ||</p>

					<p class="f4"><a id="v856">856.</a> Yassa nissayatā n'atthi ñatvā dhammaɱ anissito,||<br />
					Bhavāya vibhavāya vā taṇhā yassa na vijjati.|| ||</p>

					<p class="f4"><a id="v857">857.</a> Taɱ brūmi upasanto ti kāmesu anapekkhinaɱ,||<br />
					Ganthā tassa na vijjanti, atāri so visattikaɱ.|| ||</p>

					<p class="f4"><a id="v858">858.</a> Na tassa puttā pasavo vā khettaɱ vatthuɱ na vijjati||<br />
					<a id="pg168"><span class="f2 g"><b>[168]</b></span></a> Antāɱ vā pi nirattāɱ vā na tasmiɱ upalabbhati.|| ||</p>

					<p class="f4"><a id="v859">859.</a> Yena naɱ vajju puthujjanā atho samaṇa-brāhmaṇā,||<br />
					Taɱ tassa apurekkhatāɱ, tasmā vādesu n'ejati.|| ||</p>

					<p class="f4"><a id="v860">860.</a> Vitagedho amacchari na ussesu vadate muni,||<br />
					Na samesu na omesu, kappaɱ n'eti akappiyo.|| ||</p>

					<p class="f4"><a id="v861">861.</a> Yassa loke sakaɱ n'atthi, asatā ca na socati,||<br />
					Dhammesu ca na gacchiti, sa ve santo ti vuccati" ti.|| ||</p>

					<p class="ctr">Purābheda Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.11">11.</a> Kalahavivadā Sutta (Nalahavivāda Suttaɱ)</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.11">faus</a>] [<a href="../../../../dhamma-vinaya/ati/kd/snp/snp.4-11.than.ati.htm">than</a>]</p>

					<p>&nbsp;</p>

					<p class="f4"><a id="v862">862.</a> "Kuto pahūtā kalahā vivādā||<br />
					Paridevasokā sahamacchirā ca,||<br />
					Mānātimānā sahapesunā ca,||<br />
					Kuto pahūtā te, tad iŋgha brūhi."|| ||</p>

					<p class="f4"><a id="v863">863.</a> "Piyā pahūtā kalahā vivādā||<br />
					Paridevasokā samaccharā ca,||<br />
					Mānātimānā sahapesunā ca,||<br />
					Macchiriyayuttā kalahā vivādā||<br />
					Vivādajātesu ca pesunāni."|| ||</p>

					<p class="f4"><a id="pg169"><span class="f2 g"><b>[169]</b></span></a> 864. "Piyā su lokasmaɱ kutonidānā ye vā pi lobhā vicaranti loke,||<br />
					Āsā ca niṭṭhā ca kutonidānā,||<br />
					Ye samparāyāya narassa honti."|| ||</p>

					<p class="f4"><a id="v865">865.</a> "Chandanidānāni piyāni loke||<br />
					Ye vā pi lobhā vicaranti loke,||<br />
					Āsā ca niṭṭhā ca itonidānā,||<br />
					Ye samparāyāya narassa honti."|| ||</p>

					<p class="f4"><a id="v866">866.</a> "Chando nu lokasmiɱ kutonidāno,||<br />
					Vinicchāyā vā pi kuto pahūtā,||<br />
					Kodho mosavajjañ ca kathaɱ-kathaɱ ca||<br />
					Ye vā pi dhammā samaṇena vuttā."|| ||</p>

					<p class="f4"><a id="v867">867.</a> "'Sātaɱ asātan' ti yam āhu loke,||<br />
					Tam ūpanissāya pahoti chando,||<br />
					Rūpesu disvā vibhavaɱ bhavañ ca||<br />
					Vinicchayaɱ kurute janatu loke.|| ||</p>

					<p class="f4"><a id="v868">868.</a> Kodho mosavajjañ ca kathaɱ-kathaɱ ca||<br />
					Ete pi dhamamā dvaya-m-eva sante:||<br />
					Kathaɱkathī ñāṇapathāya sikkhe,||<br />
					Ñatvā pavuttā samaṇena dhammā."|| ||</p>

					<p class="f4"><a id="v869">869.</a> "Sātaɱ asātañ ca kutonidānā,||<br />
					Kismiɱ asante na bhavanti h'ete,||<br />
					'Vibhavaɱ bhavañ cāpi' yam etam atthaɱ,||<br />
					Etaɱ me pabrūhi yatonidānaɱ."|| ||</p>

					<p class="f4"><a id="v870">870.</a> "Phassānidānaɱ sātaɱ asātaɱ||<br />
					Phasse asante na bhavanti h'ete,||<br />
					<a id="pg170"><span class="f2 g"><b>[170]</b></span></a> 'Vibhavaɱ bhavañ cāpi' yam etam atthaɱ||<br />
					Etaɱ te pabrūmi itonidānaɱ."|| ||</p>

					<p class="f4"><a id="v871">871.</a> "Phasso nu lokasmiɱ kutonidāno,||<br />
					Pariggahā vā pi kuto pahūtā,||<br />
					Kismiɱ asante na mamattam atthi,||<br />
					Kismiɱ vibhute na phusanti phassā."|| ||</p>

					<p class="f4"><a id="v872">872.</a> "Nāmañ ca rūpañ ca paṭicca phassā||<br />
					Icchānidānāni pariggahāni,||<br />
					Icchā na santyā na mamattam atthi,||<br />
					Rūpe vibhute na phusanti phassā."|| ||</p>

					<p class="f4"><a id="v873">873.</a> "Kathaɱ-sametassa vibhoti rūpaɱ,||<br />
					Sukhaɱ dukhaɱ vā pi kathaɱ vibhoti,||<br />
					Etaɱ me pabrūhi yathā vibhoti,||<br />
					'Taɱ jāniyāma' iti me mano ahū."|| ||</p>

					<p class="f4"><a id="v874">874.</a> "Na saññasaññi na visaññasaññi||<br />
					No pi asaññi na vibhūtasaññi,||<br />
					Evaɱ-sametassa vibhoti rūpaɱ,||<br />
					Saññānidānā hi papañcasaŋkhā."|| ||</p>

					<p class="f4"><a id="v875">875.</a> "Yaɱ taɱ apucchimha akittayi no,||<br />
					Aññaɱ taɱ pucchāma, tad iŋgha brūhi,||<br />
					<a id="pg171"><span class="f2 g"><b>[171]</b></span></a> Ettāvat'aggaɱ no vadanti h'eke||<br />
					Yakkhassa suddhiɱ idha paṇḍitāse,||<br />
					Udāhu aññam pi vadanti etto."|| ||</p>

					<p class="f4"><a id="v876">876.</a> "Ettāvavat'aggam pi vadanti h'eke||<br />
					Yakkhassa suddhiɱ idha paṇḍitāse,||<br />
					Tesaɱ pun'eke samayaɱ vadanti||<br />
					Anupādisese kusalā vadānā.|| ||</p>

					<p class="f4"><a id="v877">877.</a> Ete ca ñatvā 'upanissitā' ti||<br />
					Ñatvā muni nissaye so vimaɱsī,||<br />
					Ñatvā vimutto na vimādam eti||<br />
					Bhavābhavāya na sameti dhīro" ti.|| ||</p>

					<p class="ctr">Kalahavivāda Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.12">12.</a> Cūlaviyūha Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.12">faus</a>] [<a href="../../../../dhamma-vinaya/ati/kd/snp/snp.4-12.than.ati.htm">than</a>]</p>

					<p>&nbsp;</p>

					<p class="f4"><a id="v878">878.</a> "Sakaɱ sakaɱ diṭṭhi paribbasānā||<br />
					Viggayha nānā kusalā vadanti:||<br />
					'Yo evaɱ jānāti, sa vedi dhammaɱ||<br />
					Idaɱ paṭikkosam akevali so.'|| ||</p>

					<p class="f4"><a id="v879">879.</a> Evam pi viggayha vivādiyanati,||<br />
					'Bālo paro akakusalo' ti cāhu||<br />
					Sacco nu vādo katamo imesaɱ||<br />
					Sabbe va h'ime kusalā vadānā."|| ||</p>

					<p class="f4"><a id="pg172"><span class="f2 g"><b>[172]</b></span></a> <a id="v880">880.</a> "Parassa ce dhammam anānujānaɱ||<br />
					Bālo mago hoti nihīnapañño,||<br />
					Sabbe va bālā sunihīnapaññā||<br />
					Sabbe v'ime diṭṭhi paribbasānā.|| ||</p>

					<p class="f4"><a id="v881">881.</a> Sandiṭṭhiyā ce pana vīvadātā||<br />
					Saɱsuddhapaññā kusalā mutimā,||<br />
					na tesaɱ koci parihīnapañño||<br />
					Diṭṭhi hi tesam pi tathā samattā.|| ||</p>

					<p class="f4"><a id="v882">882.</a> Na vāham 'etaɱ tathiyan' ti brūmi,||<br />
					Yam āhu bālā mithu añña-maññaɱ,||<br />
					Sakaɱ sakaɱ diṭṭhim akaɱsu saccaɱ||<br />
					Tasmā hi 'bālo' ti paraɱ dahanti."|| ||</p>

					<p class="f4"><a id="v883">883.</a> "Yam āhu 'saccaɱ tathiyan' ti eke,||<br />
					Tam āhu aññe 'tucchaɱ musā' ti,||<br />
					Evam pi viggayha vivādiyanti,||<br />
					kasmā na ekaɱ samaṇā vadanti."|| ||</p>

					<p class="f4"><a id="v884">884.</a> "Ekaɱ hi saccaɱ na dutiyam atthi,||<br />
					Yasmiɱ pajāno vivade pajānaɱ,||<br />
					Nāna te saccāni sayaɱ thunanti,||<br />
					Tasmā na ekaɱ samaṇā vadanti."|| ||</p>

					<p class="f4"><a id="pg173"><span class="f2 g"><b>[173]</b></span></a> 885. "Kasmā nu saccāni vadanti nānā||<br />
					Pavādiyāse kusalā vadānā:||<br />
					Saccāni su tāni bahuni nānā||<br />
					Udāhu te takkam anussaranti."|| ||</p>

					<p class="f4"><a id="v886">886.</a> "Na h'eva saccāni bahūni nānā,||<br />
					Aññatra saññāya niccāni loke,||<br />
					Takkañ ca diṭṭhīsu pakappayitvā||<br />
					'Saccaɱ, musā' ti dvaya-dhammam āhu.|| ||</p>

					<p class="f4"><a id="v887">887.</a> Diṭṭhe sute sīla-vate mute vā||<br />
					Ete ca nissāya vimānadassi,||<br />
					Vinicchaye ṭhatvā pahassamāno||<br />
					'Bālo paro akakusalo' ti cāha.|| ||</p>

					<p class="f4"><a id="v888">888.</a> Yen'eva 'bālo' ti paraɱ dahāti,||<br />
					Tenātumānaɱ 'kusalo' ti cāha,||<br />
					Sayam attanā so kusalo vadāno||<br />
					Aññaɱ vimāneti, tath'eva pāvā|| ||</p>

					<p class="f4"><a id="v889">889.</a> Atīsāradiṭṭhiyā so samanto||<br />
					Mānena matto paripuṇṇamāni,||<br />
					Sayam eva sāmaɱ manasābhisitto||<br />
					Diṭṭhi hi sā tassa tathā samattā.|| ||</p>

					<p class="f4"><a id="v890">890.</a> Parassa ce hi vacasā nihino||<br />
					Tumo sahā hoti nihinapañño,||<br />
					Atha ce sayaɱ vedagu hoti dhīro||<br />
					Na koci bālo samaṇesu atthi.|| ||</p>

					<p class="f4"><a id="pg174"><span class="f2 g"><b>[174]</b></span></a> <a id="v891">891.</a> 'Aññaɱ ito yābhivadanti dhammaɱ||<br />
					Aparaddhā sudadhim akevalīno,||<br />
					Evam hi tithyā puthuso vadanti,||<br />
					Sandiṭṭhirāgena *hi te* 'bhirattā|| ||</p>

					<p class="f4"><a id="v892">892.</a> 'Idh'eva suddhi iti vādiyanti,||<br />
					Nāññesu dhammesu visuddham āhu,||<br />
					Evam pi tithyā puthuso niviṭṭhā||<br />
					Sakāyane tattha daḷhaɱ vadānā.|| ||</p>

					<p class="f4"><a id="v893">893.</a> Sakāyane cāpi daḷhaɱ vadāno||<br />
					Kam ettha 'bālo' ti paraɱ daheyya,||<br />
					Sayam eva so medhakaɱ āvaheyya||<br />
					Paraɱ vadaɱ bālam asuddhidhammaɱ.|| ||</p>

					<p class="f4"><a id="v894">894.</a> Vinicchaye ṭhatvā sayaɱ pamāya||<br />
					Uddhaɱ so lokasmiɱ vivādam eti,||<br />
					Hitvāna sabbāni vinicchayāni||<br />
					Na medhakaɱ kurute janatu loke" ti.|| ||</p>

					<p class="ctr">Cuḷaviyuha Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.13">13.</a> Mahāviyūha Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.13">faus</a>] [<a href="../../../../dhamma-vinaya/ati/kd/snp/snp.4-13.than.ati.htm">than</a>]</p>

					<p>&nbsp;</p>

					<p class="f4"><a id="v895">895.</a> "Ye kec'ime diṭṭhi paribbasānā||<br />
					'Idam eva saccan' ti vivādayanti,||<br />
					Sabbe va te nindam anvānayanti||<br />
					Atho pasaɱsam pi labhanti tattha."|| ||</p>

					<p class="f4"><a id="pg175"><span class="f2 g"><b>[175]</b></span></a> <a id="v896">896.</a> "Appaɱ hi etaɱ na alaɱ samāya,||<br />
					Duve vivādassa phalāni brūmi,||<br />
					Etam pi disvā na vivādayetha||<br />
					Khemābhipassaɱ avivādabhumiɱ.|| ||</p>

					<p class="f4"><a id="v897">897.</a> Yā kāc'imā sammutiyo puthujjā||<br />
					Sabbā va etā na upeti vidvā,||<br />
					Anupayo so upayaɱ kim eyya||<br />
					Diṭṭhe sute khantim akubbamāno.|| ||</p>

					<p class="f4"><a id="v898">898.</a> Siluttamā saññamenāhu sudadhiɱ||<br />
					Vataɱ samādāya upaṭṭhitāse,||<br />
					'Idh'eva sikkhema, ath'assa suddhiɱ'||<br />
					Bhavūpanītā kusalā vadānā.|| ||</p>

					<p class="f4"><a id="v899">899.</a> Sace cuto silavatato hoti||<br />
					Sa vedhati kammaɱ virādhayitvā,||<br />
					Sa jappati paṭṭhayatidha sudadhiɱ||<br />
					Satthā va hīno pavasaɱ gharamhā.|| ||</p>

					<p class="f4"><a id="v900">900.</a> Sīlabbataɱ vā pi pahāya sabbaɱ||<br />
					Kammañ ca sāvajjanavajjam etaɱ,||<br />
					<a id="pg176"><span class="f2 g"><b>[176]</b></span></a> 'Suddhi, asudadhī' ti apatthayāno||<br />
					Virato care santim anuggahāya.|| ||</p>

					<p class="f4"><a id="v901">901.</a> Tapūpanissāya jigucchitaɱ vā||<br />
					Atha vā pi diṭṭhaɱ va sutaɱ mutaɱ vā,||<br />
					Uddhaɱsarā suddhim anutthuṇanti||<br />
					Avitataṇhāse bhav-ā-bhavesu.|| ||</p>

					<p class="f4"><a id="v902">902.</a> Patthayamānassa hi jappitāni||<br />
					Saɱvedhitaɱ cāpi pakappitesu:||<br />
					Cutūpapāto idha yassa n'atthi||<br />
					Sa kena vedheyya kuhiñ ca jappe.|| ||</p>

					<p class="f4"><a id="v903">903.</a> "Yam āhu dhammaɱ 'paraman' ti eke||<br />
					Tam eva 'hinan' ti panāhu aññe,||<br />
					Sacco nu vādo katamo imesāɱ||<br />
					Sabbe va hīme kusalā vadānā.|| ||</p>

					<p class="f4"><a id="v904">904.</a> Sakaɱ hi dhammaɱ paripuṇṇam āhu||<br />
					*Aññassa dhammaɱ pana hīnam āhu,*||<br />
					Evam pi viggayha vivādiyanti||<br />
					Sakaɱ sakaɱ samamutim āhu saccaɱ."|| ||</p>

					<p class="f4"><a id="v905">905.</a> "Parassa ce vambhayitena hīno||<br />
					Na koci dhammesu visesi assa,||<br />
					Puthū hi aññassa vadanti dhammaɱ||<br />
					Nihinato samahi daḷhaɱ vadānā|| ||</p>

					<p class="f4"><a id="pg177"><span class="f2 g"><b>[177]</b></span></a> 906. Sadhammapūjā ca panā tath'eva||<br />
					Yathā pasaɱ-santi sakāyanāni,||<br />
					Sabbe va vādā tathivā bhaveyyuɱ||<br />
					Sudhi hi n'esaɱ paccattam eva.|| ||</p>

					<p class="f4"><a id="v907">907.</a> Na brāhmaṇassa paraneyyam atthi||<br />
					Dhammesu niccheyya samuggahītaɱ,||<br />
					Tasmā vivādāni upātivatto||<br />
					Na hi seṭṭhato passati dhammam aññaɱ.|| ||</p>

					<p class="f4"><a id="v908">908.</a> 'Jānāmi passāmi, tath'eva etaɱ'||<br />
					Diṭṭhiyā eke paccenti suddhiɱ||<br />
					Addakkhi ce, kim hi tumassa tena||<br />
					Atisitvā aññena vadanti suddhiɱ.|| ||</p>

					<p class="f4"><a id="v909">909.</a> Passaɱ naro dakkhiti nāma-rūpaɱ||<br />
					Disvāna vāññassati tāni-m-eva:||<br />
					Kāmaɱ bahuɱ passatu appakaɱ vā||<br />
					Na hi tena suddhiɱ kusalā vadanti|| ||</p>

					<p class="f4"><a id="v910">910.</a> Nivissavādi na hi suddināyo||<br />
					Pakappitaɱ daṭṭhi pure-k-kharāno,||<br />
					Yaɱ nissito, tattha subhaɱ vadāno,||<br />
					Suddhiɱvado tattha tath'addasā so.|| ||</p>

					<p class="f4"><a id="v911">911.</a> Na brāhmaṇo kappam upeti saŋkhaɱ||<br />
					Na diṭṭhisāri na pi ñāṇabandhu||<br />
					<a id="pg178"><span class="f2 g"><b>[178]</b></span></a> Ñatvā ca so sammutiyo puthujjā||<br />
					Upekkhati, uggahaṇanta-m-aññe|| ||</p>

					<p class="f4"><a id="v912">912.</a> Visajja ganthāni munidha loke||<br />
					Vivādajātesu na vaggasārī,||<br />
					Satto asantesu upekkhako so||<br />
					Anuggaho, uggahaṇta-m-aññe|| ||</p>

					<p class="f4"><a id="v913">913.</a> Pubbāsave hitvā nave akubbaɱ||<br />
					Na chandagū no pi nivissavādo,||<br />
					Sa vippamutto diṭṭhigatehi dhīro||<br />
					Na lippati loke anattagarahī.|| ||</p>

					<p class="f4"><a id="v914">914.</a> Sa sabba-dhammesu visenibhūto,||<br />
					Yaɱ kiñci diṭṭhiɱ va sutaɱ mutaɱ vā,||<br />
					Sa pannabhāro muni vipapayutto||<br />
					Na kappiyo nuparato na patthiyo" ti.|| ||</p>

					<p class="ctr">Mahāviyuha Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.14">14.</a> Tuvaṭaka Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.14">faus</a>] [<a href="../../../../dhamma-vinaya/ati/kd/snp/snp.4-14.than.ati.htm">than</a>]</p>

					<p>&nbsp;</p>

					<p class="f4"><a id="pg179"><span class="f2 g"><b>[179]</b></span></a> <a id="v915">915.</a> "Pucchāmi taɱ Ādiccabandhuɱ||<br />
					Vicekaɱ santipadañ ca mahesiɱ,||<br />
					Kathaɱ disvā nibbāti bhikkhu||<br />
					Anupādiyāno lokasmiɱ kiñci."|| ||</p>

					<p class="f4"><a id="v916">916.</a> "Mūlaɱ papañ ca saŋkhāya iti Bhagavā||<br />
					'Mantā asmi' ti sabbam uparundhe,||<br />
					Yā kāci taṇhā ajjhattaɱ||<br />
					Tāsaɱ vinayā sadā sato sikkhe.|| ||</p>

					<p class="f4"><a id="v917">917.</a> Yaɱ kiñci dhammam abhijaññā,||<br />
					Ajjhattaɱ atha vā pi bahiddhā,||<br />
					Na tena thāmaɱ kubbetha||<br />
					Na hi sā nibbuti sataɱ vuttā:|| ||</p>

					<p class="f4"><a id="v918">918.</a> Seyyo na tena maññeyya||<br />
					Niceyyo atha vā pi sarikkho,||<br />
					Phuṭṭho anekarūpehi||<br />
					Nātumānaɱ vikappayaɱ tiṭṭhe|| ||</p>

					<p class="f4"><a id="v919">919.</a> Ajjhattam eva upasame,||<br />
					Nāññato bhikkhu santim eseyya:||<br />
					Ajjhattaɱ upasantassa||<br />
					n'atthi attā, kuto nirattā vā.|| ||</p>

					<p class="f4"><a id="pg180"><span class="f2 g"><b>[180]</b></span></a> 920. Majjhe yathā samuddassa||<br />
					Ūmi no jāyati, ṭhito hoti,||<br />
					Evaɱ ṭhito anej'assa:||<br />
					Ussadaɱ bhikkhu na kareyya kuhiñci."|| ||</p>

					<p class="f4"><a id="v921">921.</a> "Akittayi vivaṭacakkhu||<br />
					Sakkhi dhammaɱ parissayavinayaɱ.||<br />
					Paṭipadaɱ vadehi, bhaddan te,||<br />
					Pātimokkhaɱ atha vā pi samādhiɱ."|| ||</p>

					<p class="f4"><a id="v922">922.</a> "Cakkhuhi n'eva lol'assa,||<br />
					Gāmakathāya āvareyya sotaɱ,||<br />
					Rase ca nānugijjheyya||<br />
					Na ca mamāyetha kiñci lokasmiɱ.|| ||</p>

					<p class="f4"><a id="v923">923.</a> Phassena yadā phuṭṭh'assa,||<br />
					Paridevaɱ bhikkhu na kareyya kuhiñci||<br />
					Bhavaɱ ca nabhijappeyya||<br />
					Bheravesu ca na sampavedheyya.|| ||</p>

					<p class="f4"><a id="v924">924.</a> Annānam atho pānānaɱ||<br />
					Khādaniyānaɱ atho pi vatthānaɱ,||<br />
					Laddhā na sannidhiɱ kayirā||<br />
					Na ca parittase tāni alabhamāno.|| ||</p>

					<p class="f4"><a id="v925">925.</a> Jhāyī na pādalol'assa||<br />
					Virame kukkuccaɱ na-ppamajjeyya,||<br />
					Atha āsanesu sayanesu||<br />
					Appasaddesu bhikkhu vihareyya.|| ||</p>

					<p class="f4"><a id="pg181"><span class="f2 g"><b>[181]</b></span></a> 926. Niddaɱ na bahulī-kareyya,||<br />
					Jāgariyaɱ bhajeyya ātāpi,||<br />
					Tandiɱ māyaɱ hassaɱ khiḍḍaɱ||<br />
					Methunaɱ vippajahe savibhūsaɱ.|| ||</p>

					<p class="f4"><a id="v927">927.</a> Āthabbaṇaɱ supinaɱ lakkhaṇaɱ||<br />
					No vidahe atho pi nakkhattaɱ,||<br />
					Virutañ ca gabbhakaraṇaɱ||<br />
					Tikicchaɱ māmako na seveyya|| ||</p>

					<p class="f4"><a id="v928">928.</a> Nindāya na-ppavedheyya||<br />
					Na uṇṇameyya pasaɱsito bhikkhu,||<br />
					Lobhaɱ saha macchariyena||<br />
					Kodhaɱ pesuniyañ ca panudeyya.|| ||</p>

					<p class="f4"><a id="v929">929.</a> Kayavikkaye na tiṭṭheyya,||<br />
					Upavādaɱ bhikkhu na kareyya kuhiñci,||<br />
					Gāme ca nābhisajjeyya,||<br />
					Lābhakamyā janaɱ na lāpayeyya.|| ||</p>

					<p class="f4"><a id="v930">930.</a> Na ca katthikā siyā bhikkhu||<br />
					Na ca vācaɱ payutaɱ bhāseyya,||<br />
					Pāgabbhiyaɱ na sikkheyya||<br />
					Kathaɱ viggāhikaɱ na kathayeyya.|| ||</p>

					<p class="f4"><a id="v931">931.</a> Mosavajje na niyyetha,||<br />
					Sampajāno saṭhāni na kayirā,||<br />
					<a id="pg182"><span class="f2 g"><b>[182]</b></span></a> Atha jivitena paññāya||<br />
					Sīla-vatena nāññam atimaññe.|| ||</p>

					<p class="f4"><a id="v932">932.</a> Sutvā rusito bahuɱ vācaɱ||<br />
					Samaṇānaɱ puthuvacanānaɱ,||<br />
					Pharusena ne na paṭivajjā||<br />
					Na hi santo paṭisenikaronti.|| ||</p>

					<p class="f4"><a id="v933">933.</a> Etañ ca dhammam aññāya||<br />
					Vicinaɱ bhikkhu sadā sato sikkhe,||<br />
					'Santi' ti nibbutiɱ ñatvā||<br />
					Sāsane Gotamassa na-ppamajjeyya.|| ||</p>

					<p class="f4"><a id="v934">934.</a> Abhibhū hi so anabhibhūto||<br />
					Sakkhi dhammaɱ anītiham adassī,||<br />
					Tasmā hi tassa Bhagavato||<br />
					sāsane appamatto sadā namassam anusikkhe"||<br />
					ti Bhagavā ti.|| ||</p>

					<p class="f4">Tuvaṭaka Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.15">15.</a> Attadaṇḍa Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.15">faus</a>] [<a href="../../../../dhamma-vinaya/ati/kd/snp/snp.4-15.than.ati.htm">than</a>]</p>

					<p>&nbsp;</p>

					<p class="f4"><a id="v935">935.</a> "Attadaṇḍā bhayaɱ jātaɱ, janaɱ passatha medhakaɱ||<br />
					Saɱvegaɱ kittayissāmi yathā saɱvijitaɱ mayā.|| ||</p>

					<p class="f4"><a id="pg183"><span class="f2 g"><b>[183]</b></span></a> <a id="v936">936.</a> Phandamānaɱ pajaɱ disvā macche appodake yatha,||<br />
					Aññamaññehi vyāruddhe disvā maɱ bhayam āvisi.|| ||</p>

					<p class="f4"><a id="v937">937.</a> Samantaɱ asāro loko, disā sabbā sameritā,||<br />
					Icchāɱ bhavanam attano nāddasāsiɱ anositaɱ.|| ||</p>

					<p class="f4"><a id="v938">938.</a> Osāne tv-eva vyāruddhe disvā me arati ahu,||<br />
					Ath'ettha sallaɱ addakkhiɱ duddasaɱ hadayanissitaɱ.|| ||</p>

					<p class="f4"><a id="v939">939.</a> Yena sallena otiṇṇo disā sabbā vidhāvati,||<br />
					Tam eva sallaɱ ababuyha na dhāvati, nisidati.|| ||</p>

					<p class="f4"><a id="v940">940.</a> Tattha sikkhānugīyanti||<br />
					Yāni loke gathitāni, na tesu pasuto siyā,||<br />
					Nibbijjha sabbasā kāme sikkhe Nibbānam attano.|| ||</p>

					<p class="f4"><a id="v941">941.</a> Sacco siyā appagabbho amāyo rittapesuno,||<br />
					Akkodhano, lobhapāpaɱ vevicchaɱ vitare muni.|| ||</p>

					<p class="f4"><a id="v942">942.</a> Niddaɱ tandiɱ sahe thinaɱ, pamādena na saɱvase,||<br />
					Atimāne na tiṭṭheyya Nibbānamanaso naro.|| ||</p>

					<p class="f4"><a id="pg184"><span class="f2 g"><b>[184]</b></span></a> 943. Mosavajje na niyyetha, rūpe snehaɱ na kubbaye,||<br />
					Mānañ ca parijāneyya, sahasā virato care.|| ||</p>

					<p class="f4"><a id="v944">944.</a> Purāṇaɱ nābhinandeyya, nave khantiɱ na kubbaye,||<br />
					Hīyamāne na soceyya, ākāsaɱ na sito siyā.|| ||</p>

					<p class="f4"><a id="v945">945.</a> Gedhaɱ brūmi "mahogho" ti ājavaɱ brūmi jappanaɱ,||<br />
					Ārammaṇaɱ pakappanaɱ, kāmapaŋko duraccayo.|| ||</p>

					<p class="f4"><a id="v946">946.</a> Saccā avokkamma muni thale tiṭṭhati brāhmaṇo,||<br />
					Sabbaɱ so paṭinissajja sa ve santo ti vuccati.|| ||</p>

					<p class="f4"><a id="v947">947.</a> Sa ve vidvā, sa vedagū, ñatvā dhammaɱ anissito,||<br />
					Sammā so loke iriyāno na pihetī'dha kassaci.|| ||</p>

					<p class="f4"><a id="v948">948.</a> Yo'dha kāme accatari saŋgaɱ loke duraccayaɱ,||<br />
					Na so socati nājjheti chinnasoto abandhano.|| ||</p>

					<p class="f4"><a id="v949">949.</a> Yaɱ pubbe, taɱ visosehi, pacchā te māhu kiñ canaɱ,||<br />
					Majjhe ce no gahessasi, upasanto carissasi.|| ||</p>

					<p class="f4"><a id="v950">950.</a> Sabbaso nāma-rūpasmiɱ yassa n'atthi mamāyitaɱ,||<br />
					Asatā ca socati, sa ve loke na jiyyati.|| ||</p>

					<p class="f4"><a id="v951">951.</a> Yassa n'atthi 'idaɱ me' ti 'paresaɱ' vā pi kiñ canaɱ,||<br />
					Mamattaɱ so asaɱvindaɱ 'n'atthi me' ti na socati.|| ||</p>

					<p class="f4"><a id="pg185"><span class="f2 g"><b>[185]</b></span></a> <a id="v952">952.</a> Aniṭṭhuri ananugiddho anejo sabbadhi samo,||<br />
					Tam ānisaɱsaɱ pabrūmi pucchito avikampinaɱ.|| ||</p>

					<p class="f4"><a id="v953">953.</a> Anejassa vijānato n'atthi kācini saŋkhiti,||<br />
					Virato so viyārambā khemaɱ passati sabbadhi.|| ||</p>

					<p class="f4"><a id="v954">954.</a> Na samesu na omesu na ussesu vadate muni,||<br />
					Santo so vitamacchero nādeti na nirassatī"||<br />
					ti Bhagavā ti.|| ||</p>

					<p class="ctr">Attadaṇḍa Suttaɱ Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="IV.16">16.</a> Sāriputta Suttaɱ</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#IV.16">faus</a>] [<a href="../../../../dhamma-vinaya/ati/kd/snp/snp.4-16.than.ati.htm">than</a>]</p>

					<p>&nbsp;</p>

					<p class="f4"><a id="v955">955.</a> "Na me diṭṭo ito pubbe||<br />
					Na-ssuto uda kassa ci,||<br />
					Icc'āyasmā Sāriputto||<br />
					Evaɱ vagguvado Satthā Tusitā gaṇi-m-āgato.|| ||</p>

					<p class="f4"><a id="v956">956.</a> Sadevakassa lokassa, yathā dissati cakkhumā:||<br />
					Sabbaɱ tamaɱ vinodetvā eko va ratim ajjhagā.|| ||</p>

					<p class="f4"><a id="pg186"><span class="f2 g"><b>[186]</b></span></a> <a id="v957">957.</a> Taɱ Buddhaɱ asitaɱ tādiɱ akuhaŋ gaṇim āgataɱ,||<br />
					Bahunnam idha baddhānaɱ atthi pañhena āgamaɱ.|| ||</p>

					<p class="f4"><a id="v958">958.</a> Bhikkhuno vijigucchato bhajato rittam āsanaɱ,||<br />
					Rukkha-mūlaɱ susānaɱ vā, pabbatānaɱ guhāsu vā.|| ||</p>

					<p class="f4"><a id="v959">959.</a> Uccāvacesu sayanesu, kivanto tattha bheravā,||<br />
					Ye hi bhikkhu na vedheyya nigghose sayanāsane.|| ||</p>

					<p class="f4"><a id="v960">960.</a> Kati parissayā loke gacchato amataɱ disaɱ,||<br />
					Ye bhikkhu abhisambhave pantambhi sayanāsane.|| ||</p>

					<p class="f4"><a id="v961">961.</a> Ky-āssa vyappathayo assu, ky-āss'assu idha gocarā,||<br />
					Kāni sīlabbatān'assu pahit'attassa bhikkhuno.|| ||</p>

					<p class="f4"><a id="v962">962.</a> Kaɱ so sikkhaɱ samādāya ekodi nipako sato,||<br />
					Kammāro rajatass'eva niddhame malam attano."|| ||</p>

					<p class="f4"><a id="v963">963.</a> "Vijiguccha-mānassa yad idaɱ phāsu||<br />
					Sāriputtā ti Bhagavā||<br />
					Rittāsanaɱ sayanaɱ sevato ce,||<br />
					Sambodhikāmassa, yathānudhammaɱ||<br />
					Taɱ te pavakkhāmi yathā pajānaɱ.|| ||</p>

					<p class="f4"><a id="v964">964.</a> Pañcannaɱ dhīro bhayānaɱ na bhāye||<br />
					Bhikkhu sato (sa) pariyantacārī,||<br />
					Ḍaɱsādhipātānaɱ siriɱsapānaɱ||<br />
					Manussaphassānaɱ catu-p-padānaɱ.|| ||</p>

					<p class="f4"><a id="pg187"><span class="f2 g"><b>[187]</b></span></a> <a id="v965">965.</a> Paradhammikānam pi na santaseyya||<br />
					Disvā pi tesaɱ bahuheravāni,||<br />
					Athāparāni abhisambhaveyya||<br />
					Parissayāni kusalānuesī.|| ||</p>

					<p class="f4"><a id="v966">966.</a> Ātaŋkaphassena khudāya phuṭṭho||<br />
					Sītaɱ accuṇhaɱ adhivāsayeyya,||<br />
					So tehi phuṭṭho bahudhā anoko||<br />
					Viriyaɱ parakkamma daḷhaɱ kareyya.|| ||</p>

					<p class="f4"><a id="v967">967.</a> Theyyaɱ na kareyya na musā bhaṇeyya,||<br />
					Mettāya phasse tasathāvarāni,||<br />
					Yad āvilattaɱ manaso vijaññā||<br />
					'Kaṇhassa pakkho' ti vinodayeyya.|| ||</p>

					<p class="f4"><a id="v968">968.</a> Kodhātimānassa vasaɱ na gacche||<br />
					Mūlam pi tesaɱ palikhañña tiṭṭhe,||<br />
					Atha-ppiyaɱ vā pana appiyaɱ vā||<br />
					Addhā bhavanto abhisambhaveyya.|| ||</p>

					<p class="f4"><a id="v969">969.</a> Paññaɱ purakkhatvā kalyāṇapī ti||<br />
					Vikkhambheyya tāni parissayāni,||<br />
					Aratiɱ sabhetha sayanamhi pante||<br />
					Caturo sahetha paridevadhamme.|| ||</p>

					<p class="f4"><a id="v970">970.</a> 'Kiɱ su asissāmi, kuvaɱ vā asissaɱ||<br />
					Dukkhaɱ vata settha, kuv'ajja sessaɱ,'||<br />
					Ete vitakke paridevaneyye||<br />
					Vinayetha sekho aniketasāri.|| ||</p>

					<p class="f4"><a id="pg188"><span class="f2 g"><b>[188]</b></span></a> <a id="v971">971.</a> Annañ ca laddhā vasanañ ca kāle||<br />
					Mattaɱ so jaññā idha tosanatthaɱ,||<br />
					Sotesu gutto yatacāri gāme||<br />
					Rusito pi vācaɱ pharusaɱ na vajjā.|| ||</p>

					<p class="f4"><a id="v972">972.</a> Okkhitta-cakkhu na ca pādalolo||<br />
					Jhānānuyutto bahujāgar'assa,||<br />
					Upekham ārabbha samāhitatto||<br />
					Takkāsayaɱ kukkucciy'upacchinde.|| ||</p>

					<p class="f4"><a id="v973">973.</a> Cudito vacīhi satimābhinande||<br />
					Sabrahma-cārisu khilaɱ pabhinde,||<br />
					Vācaɱ pamuñce kusalaɱ nātivelaɱ||<br />
					Janavādadhammāya na cetayeyya.|| ||</p>

					<p class="f4"><a id="v974">974.</a> Athāparaɱ pañca rajāni loke||<br />
					Yesaɱ satimā vinayāya sikkhe:||<br />
					Rūpesu saddesu atho rasesu||<br />
					Gandhesu phassesu sahetha rāgaɱ.|| ||</p>

					<p class="f4"><a id="v975">975.</a> Etesu dhammesu vineyya chandaɱ||<br />
					Bhikkhu satimā su-vimutta-citto,||<br />
					<a id="pg189"><span class="f2 g"><b>[189]</b></span></a> Kālena so sammā dhammaɱ parivimaɱsamāno||<br />
					Ekodibhūto vihane tamaɱ so"||<br />
					ti Bhagavā ti.|| ||</p>

					<p class="ctr">Sāriputta Suttaɱ Niṭṭhitaɱ.|| ||</p>

					<p class="ctr">Aṭṭhakavaggo catuttho.|| ||</p>

					<p class="f4">Tassuddānaɱ: -||<br />
					Kāma-Guhaṭṭha Duṭṭhāva Suddhaṭṭha Paramā jarā,||<br />
					Metteyyo ca Pasuro ca Māgandi Purābhedanaɱ.||<br />
					Kalahaɱ dve va Vyuhāni punar eva Tuvaṭṭakaɱ||<br />
					Attadaṇḍavara Suttaɱ Therapañehana soḷasa,||<br />
					Tāni etāni suttāni Aṭṭhakavaggikā ti.|| ||</p>

					<p>&nbsp;</p>

					<hr />

					<p><a id="pg190"><span class="f2 g"><b>[190]</b></span></a></p>

					<h1>V. Pārāyana Vagga</h1>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="V.1">1.</a> Vatthugāthā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.1">faus</a>]|| ||</p>

					<p>&nbsp;</p>

					<p class="f4"><a id="v976">976.</a> Kosalānaɱ purā rammā āgamā Dakkhiṇāpathaɱ,||<br />
					Ākiñ caññaɱ patthayāno brāhmaṇo mantapāragu.|| ||</p>

					<p class="f4"><a id="v977">977.</a> So Assakassa visaye Aḷakassa samāsane,||<br />
					Vasi Godhāvarikule uñchena ca phalena ca.|| ||</p>

					<p class="f4"><a id="v978">978.</a> Tass'eva upanissāya gāmo ca vipulo ahū,||<br />
					Tato jātena āyena mahāyaññama kappayi.|| ||</p>

					<p class="f4"><a id="v979">979.</a> Mahāyaññaɱ yajitvāna puna pāvisi assamaɱ,||<br />
					Tasmiɱ pati paviṭṭhamhi añño āgañchi brāhmaṇo.|| ||</p>

					<p class="f4"><a id="v980">980.</a> Ugghaṭṭapādo tasito paɱkadanto rajassiro,||<br />
					So ca naɱ upasankamma satāni pañca yā cati.|| ||</p>

					<p class="f4"><a id="v981">981.</a> Tam enaɱ Bāvarī disvā āsanena nimantayi,||<br />
					Sukhañ ca kusalaɱ pucchi, idaɱ vacanam abravi.|| ||</p>

					<p class="f4"><a id="v982">982.</a> "Yaɱ kho mamaɱ deyya-dhammaɱ sabbaɱ vissajjitaɱ mayā,||<br />
					Anujānāhi me brahme, n'atthi pañca satāni me."|| ||</p>

					<p class="f4"><a id="pg191"><span class="f2 g"><b>[191]</b></span></a> 983. "Sace me yā camānassa bhavaɱ nānupadassati,||<br />
					Sattame divase tuyhaɱ muddhā phalatu sattadhā.|| ||</p>

					<p class="f4"><a id="v984">984.</a> Abhisankharitvā kuhako bheravaɱ so akittayi,||<br />
					Tassa taɱ vacanaɱ sutvā Bāvarī dukkhito ahū.|| ||</p>

					<p class="f4"><a id="v985">985.</a> Ussussati an-āhāro soka-sallasamappito,||<br />
					Atho pi evaɱ cittassa jhāne na ramatī mano.|| ||</p>

					<p class="f4"><a id="v986">986.</a> Utrastaɱ dukkhitaɱ disvā devatā atthakāminī,||<br />
					Bāvariɱ upasankamma idaɱ vacanam abravi.|| ||</p>

					<p class="f4"><a id="v987">987.</a> "Na so muddhaɱ pajānāti kuhako so dhan'atthiko,||<br />
					Muddhani muddhapāte vā ñāṇaɱ tassa na vijjati."|| ||</p>

					<p class="f4"><a id="v988">988.</a> "Bhotī carahi jānāti taɱ me akkhāhi pucchitā,||<br />
					Muddhaɱ muddhādhipātañ ca, taɱ suṇoma vaco tava."|| ||</p>

					<p class="f4"><a id="v989">989.</a> "Ahaɱ p'etaɱ na jānāmi, ñāṇaɱ ettha na vijjati,||<br />
					Muddhaɱ muddhādhipāto cā Jinānaɱ h'eta dassanaɱ."|| ||</p>

					<p class="f4"><a id="v990">990.</a> "Atha kho carahi jānāti asmiɱ puthuvimaṇḍale,||<br />
					Muddhaɱ muddhādhipātañ ca, taɱ me akkhāhi devate."|| ||</p>

					<p class="f4"><a id="pg192"><span class="f2 g"><b>[192]</b></span></a> 991. "Purā Kapilavatthumhā nikkhanto lokanāyako,||<br />
					Apacco Okkākarājassa Sakya-putto pabhaŋkaro.|| ||</p>

					<p class="f4"><a id="v992">992.</a> So hi brāhmaṇa SamBuddho sabba-dhammāna pāragu,||<br />
					Sabbābhiññābalappatto sabba-dhammesu cakkhumā.||<br />
					Sabbadhammakkhayaɱ patto vimutto upadhi-sankhaye.|| ||</p>

					<p class="f4"><a id="v993">993.</a> Buddho so Bhagavā loke dhammaɱ deseti cakkhumā,||<br />
					Taɱ tvaɱ gantvāna pucchassu so te taɱ vyākarissati."|| ||</p>

					<p class="f4"><a id="v994">994.</a> 'SamBuddho' ti vaco sutvā udaggo Bāvarī ahu,||<br />
					Sok'assa tanuko āsi, pītiñ ca vipulaɱ labhi.|| ||</p>

					<p class="f4"><a id="v995">995.</a> So Bāvarī atta-mano udaggo||<br />
					Taɱ devataɱ pucchati vedajāto,||<br />
					"katamambhi gāme nigamamhi vā pana||<br />
					katamamhi vā jana-pade lokanātho||<br />
					yattha gantvā namassemu sambuddhaɱ dipaduttamaɱ."|| ||</p>

					<p class="f4"><a id="v996">996.</a> "Sāvatthiyaɱ Kosalamandire Jino||<br />
					Pahutapañño varabhūrimedhaso,||<br />
					So Sakya-putto vidhuro anāsavo||<br />
					Muddhādhipātassa vidu narāsabho.|| ||</p>

					<p class="f4"><a id="v997">997.</a> Tato āmantayī sisse brāhmaṇe mattapārage,||<br />
					"Etha māṇavā akkhissaɱ suṇātha vacanaɱ mama.|| ||</p>

					<p class="f4"><a id="pg193"><span class="f2 g"><b>[193]</b></span></a> <a id="v998">998.</a> Yass'eso dullabho loke pātu-bhāvo abhiṇhaso,||<br />
					Sv-ājja lokamhi uppanto SamBuddho iti vissuto||<br />
					Khippaɱ gantvāna Sāvatthiyaɱ passavho dipaduttamaɱ."|| ||</p>

					<p class="f4"><a id="v999">999.</a> "Kathaɱ carahi jānemu disvā 'Buddho' ti brāhmaṇaɱ,||<br />
					Ajānataɱ no pabrūhi, yathā jānemu taɱ mayaɱ."|| ||</p>

					<p class="f4"><a id="v1000">1000.</a> "Āgatāni hi mantesu mahā-purisa-lakkhaṇā,||<br />
					Dvattiɱsā ca vyākhyātā samantā anupubbaso.|| ||</p>

					<p class="f4"><a id="v1001">1001.</a> Yass'ete honti gattesu mahā-purisa-lakkhaṇā,||<br />
					Dve va tassa gatiyo, tatiyā hi na vijjati.|| ||</p>

					<p class="f4"><a id="v1002">1002.</a> Sace agāraɱ ajjhāvasati, vijeyya paṭhaviɱ imaɱ,||<br />
					Adaṇḍena asatthena dhammena-m-anusāsāti.|| ||</p>

					<p class="f4"><a id="v1003">1003.</a> Sace ca so pabbajati agārā anagāriyaɱ,||<br />
					Vivattacchadedā SamBuddho arahā bhavati anuttaro.|| ||</p>

					<p class="f4"><a id="v1004">1004.</a> Jātiɱ gottañ ca lakkhaṇaɱ mante sisse punāpare,||<br />
					Muddhaɱ muddhādhipātañ ca manasā yeva pucchatha.|| ||</p>

					<p class="f4"><a id="v1005">1005.</a> Anāvaraṇadassāvi yadi Buddho bhavissati,||<br />
					Manasā pucchite pañhe vācāya vissajessati."|| ||</p>

					<p class="f4"><a id="v1006">1006.</a> Bāvarissa vaco sutvā sissā soḷasa brāhmaṇā,||<br />
					Ajito Tissa Metteyyo Puṇṇako atha Mettagu.|| ||</p>

					<p class="f4"><a id="pg194"><span class="f2 g"><b>[194]</b></span></a> 1007. Dhotako Upasivo ca Nando ca atha Hemako,||<br />
					Todeyya-Kappā dubhayo Jatukaṇṇi ca paṇḍito|| ||</p>

					<p class="f4"><a id="v1008">1008.</a> Bhaddāvudho Udayo ca Posālo cāpi brāhmaṇo,||<br />
					Mogharājā ca medhāvi Piŋgiyo ca mahā isi.|| ||</p>

					<p class="f4"><a id="v1009">1009.</a> Paccekagaṇino sabbe sabba-lokassa vissutā,||<br />
					Jhāyī jhāna-ratā dhīrā pubbavāsanavāsitā.|| ||</p>

					<p class="f4"><a id="v1010">1010.</a> Bāvariɱ abhivādetvā katvā ca naɱ padakkhiṇaɱ,||<br />
					Jaṭājinadharā sabbe pakkāmuɱ uttarāmukhā.|| ||</p>

					<p class="f4">1011`. Aḷakassa Patiṭṭhānaɱ purimaɱ Māhissatiɱ tadā,||<br />
					Ujjeniñ cāpi Gonaddhaɱ Vedisaɱ Vanasavhayaɱ.|| ||</p>

					<p class="f4"><a id="v1012">1012.</a> Kosambīyaɱ cāpi Sāketaɱ Sāvatthiñ ca puruttamaɱ,||<br />
					Setavyaɱ Kapilavatthuɱ Kusinārañ ca mandiraɱ.|| ||</p>

					<p class="f4"><a id="v1013">1013.</a> Pāvañ ca Bhoganagaraɱ Vesāliɱ Māgadhaɱ puraɱ,||<br />
					Pāsāṇakaɱ cetiyañ ca ramaṇiyaɱ manoramaɱ.|| ||</p>

					<p class="f4"><a id="pg195"><span class="f2 g"><b>[195]</b></span></a> 1014. Tasito v'udakaɱ sītaɱ mahālābhaɱva vāṇijo,||<br />
					Chāyaɱ ghamm-ā-bhitatto va turitā pabbatam āruhuɱ.|| ||</p>

					<p class="f4"><a id="v1015">1015.</a> Bhagavā ca tamhi samaye bhikkhu-Saŋghapurakkhato,||<br />
					Bhikkhunaɱ dhammaɱ deseti, siho va nadati vane.|| ||</p>

					<p class="f4"><a id="v1016">1016.</a> Ajito addasa sambuddhaɱ vītaraɱsi va bhānumaɱ,||<br />
					Candaɱ yathā pannarase paripuriɱ upāgataɱ.|| ||</p>

					<p class="f4"><a id="v1017">1017.</a> Ath'assa gatte disvāna paripurañ ca vyañajanaɱ,||<br />
					eka-m-antaɱ ṭhito haṭṭho manopañhe apucchatha.|| ||</p>

					<p class="f4"><a id="v1018">1018.</a> "Ādissa jammanaɱ brūhi, gottaɱ brūhi salakkhaṇaɱ,||<br />
					Mantesu pāramiɱ brūhi, kati vāceti brāhmaṇo."|| ||</p>

					<p class="f4"><a id="v1019">1019.</a> "Visaɱvassa-sataɱ āyu so ca gottena Bāvari,||<br />
					Tiṇ'assa lakkhaṇā gatte, tiṇṇaɱ vedāna pāragu.|| ||</p>

					<p class="f4"><a id="v1020">1020.</a> Lakkhaṇe itihāse ca sanighaṇḍusakeṭubhe,||<br />
					Pañca satāni vāceti, sadhamme pāramiɱ gato."|| ||</p>

					<p class="f4"><a id="pg196"><span class="f2 g"><b>[196]</b></span></a> 1021. "Lakkhaṇānaɱ pavicayaɱ Bāvarissa naruttama,||<br />
					Taṇhacchida pakāsehi, mā no kaɱkhāyitaɱ ahu."|| ||</p>

					<p class="f4"><a id="v1022">1022.</a> "Mukhaɱ jivahāya chādeti, uṇṇ'assa bhamukantare,||<br />
					Kosohitaɱ vatthaguyhaɱ, evaɱ jānāhi māṇava."|| ||</p>

					<p class="f4"><a id="v1023">1023.</a> Pucchaɱ hi kiñci asuṇanto sutvā pañhe viyākate,||<br />
					Vicinteti jano sabbo vedajāto katañajali.|| ||</p>

					<p class="f4"><a id="v1024">1024.</a> 'Ko nu deve va Brahmā vā Indo vā pi Sujampati,||<br />
					Manasā pucchi te pañhe, kam etaɱ paṭibhāsati.'|| ||</p>

					<p class="f4"><a id="v1025">1025.</a> "Muddhaɱ muddhādhipātañ ca Bāvari paripucchati,||<br />
					Taɱ vyākarohi Bhagavā, kaŋkhaɱ vinaya no ise."|| ||</p>

					<p class="f4"><a id="v1026">1026.</a> "Avijjā muddhā ti jānāhi, vijjā muddhādhipātini,||<br />
					Saddhā satisamādhīhi chandaviriyena saɱyutā."|| ||</p>

					<p class="f4"><a id="v1027">1027.</a> Tato vedenana mahatā santhamahitvāna māṇavo,||<br />
					Ekaɱsaɱ ajinaɱ katvā pādesu sirasā pati.|| ||</p>

					<p class="f4"><a id="v1028">1028.</a> "Bāvari brāhmaṇo bhoto saha sissehi mārisa,||<br />
					Udaggacitto sumano pāde vandati cakkhuma."|| ||</p>

					<p class="f4"><a id="pg197"><span class="f2 g"><b>[197]</b></span></a> 1029. "Sukhito Bāvari hotu saha sissehi brāhmaṇo,||<br />
					Tvañ cāpi sukhino hohi ciraɱ jivāhi māṇava.|| ||</p>

					<p class="f4"><a id="v1030">1030.</a> Bāvarissa ca tuyahaɱ vā sabbesaɱ sabbasaɱsayaɱ,||<br />
					Katāvakāsā pucchavho yaɱ kiñci manas'icchatha."|| ||</p>

					<p class="f4"><a id="v1031">1031.</a> SamBuddhena katokāso nisīditvāna pañjali,||<br />
					Ajito paṭhamaɱ pañhaɱ tattha pucchi Tathāgataɱ|| ||</p>

					<p class="ctr">Vatthugāthā Niṭṭhitaɱ|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="V.2">2.</a> Agitamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.2">faus</a>][<a href="../../../../dhamma-vinaya/ati/kd/snp/snp.5-01.than.ati.htm">than</a>]</p>

					<p>&nbsp;</p>

					<p class="f4"><a id="v1032">1032.</a> Kena-ssu nivuto loko (icc-āyasmā Ajito) kena-ssu na-ppakāsati,||<br />
					Ki'ssābhilepanaɱ brūsi kiɱ su tassa mahabbhayaɱ."|| ||</p>

					<p class="f4"><a id="v1033">1033.</a> "Avijjāya nivuto loko (Ajitā ti Bhagavā)||<br />
					Vevicchā pamādā na-ppakāsati,||<br />
					Jappabhilepanaɱ brūmi dukkham assa mahabbhayaɱ.|| ||</p>

					<p class="f4"><a id="pg198"><span class="f2 g"><b>[198]</b></span></a> 1034. "Savanti sabbadhi sotā (icc-āyasmā Ajito)||<br />
					Sotānaɱ kiɱ nivāraṇaɱ||<br />
					Sotānaɱ saŋvaraɱ brūhi kena sotā pithiyare."|| ||</p>

					<p class="f4"><a id="v1035">1035.</a> "Yāni sotāni lokasmiɱ (Ajitā ti Bhagavā)||<br />
					Sati tesaɱ nivāraṇaɱ,||<br />
					Sotānaɱ saŋvaraɱ brūmi paññāy'ete pithiyyare."|| ||</p>

					<p class="f4"><a id="v1036">1036.</a> "Paññā c'eva sati ca (icc-āyasmā Ajito)||<br />
					Nāma-rūpañ ca mārisa,||<br />
					Etaɱ me puṭṭho pabrūhi katth'etaɱ uparujjhati."|| ||</p>

					<p class="f4"><a id="v1037">1037.</a> "Yam etaɱ pañhaɱ apucchi Ajita taɱ vadāmi te,||<br />
					Yattha nāmañ ca rūpañ ca asesaɱ uparujjhati,||<br />
					Viññāṇassa nirodhena etth'etaɱ uparujjhati."|| ||</p>

					<p class="f4"><a id="v1038">1038.</a> "Ye ca saŋkhāta-dhammāse ye ca sekhā puthu idha,||<br />
					Tesaɱ me nipako iriyaɱ puṭṭho pabrūhi mārisa."|| ||</p>

					<p class="f4"><a id="v1039">1039.</a> "Kāmesu nābhigijjheyya manasānāvilo siyā,||<br />
					Kusalo sabba-dhammānaɱ sato bhikkhu paribbaje" ti.|| ||</p>

					<p class="ctr">Agitamāṇava-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<h4 class="ctr c"><a id="V.3">3.</a> Tissametteyyamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.3">faus</a>][<a href="../../../../dhamma-vinaya/ati/kd/snp/snp.5-02.than.ati.htm">than</a>]</p>

					<p>&nbsp;</p>

					<p class="f4"><a id="v1040">1040.</a> "Ko'dhaɱ <a id="pg199"><span class="f2 g"><b>[199]</b></span></a> saɱTusito loke (icc-āyasmā Tissa Metatayyo)||<br />
					Kassa no santi iñjitā,||<br />
					Ko ubh'anta-m-abhiññāya majjhe mantā na lippati,||<br />
					Kaɱ brūsi mahāpuriso ti ko idha sibbanīm accagā?"|| ||</p>

					<p class="f4"><a id="v1041">1041.</a> "Kāmesu Brahma-cariyavā (Metteyyā ti Bhagavā)||<br />
					Vitataṇho sadā sato,||<br />
					Saŋkhāya nibbuto bhikkhu||<br />
					Tassa no santi iñjitā.|| ||</p>

					<p class="f4"><a id="v1042">1042.</a> So ubh'anta-m-abhiññāya majjhe mantā na lippati,||<br />
					Taɱ brūmi mahāpuriso ti so idha sibbanim accagā" ti.|| ||</p>

					<p class="ctr">Tissametteyya-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.4">4.</a> Puṇṇakamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.4">faus</a>][<a href="../../../../dhamma-vinaya/ati/kd/snp/snp.5-03.than.ati.htm">than</a>]</p>

					<p>&nbsp;</p>

					<p class="f4"><a id="v1043">1043.</a> "Anejaɱ mula dassāviɱ (icc-āyasmā Puṇṇako)||<br />
					Atthi pañehana āgamaɱ||<br />
					<a id="pg200"><span class="f2 g"><b>[200]</b></span></a> Kiɱ nissitā isayo manujā khattiyā brāhmaṇā devatānaɱ||<br />
					Yaññam akappayiɱsu puthu idha loke pucchāmi taɱ Bhagavā brūhi me taɱ."|| ||</p>

					<p class="f4"><a id="v1044">1044.</a> "Ye kec'ime isayo manujā (Puṇṇakā ti Bhagavā)||<br />
					Khattiyā brāhmaṇā devatānaɱ||<br />
					Yaññam akappayiɱsu puthu idha loke,||<br />
					Āsiɱmānā Puṇṇaka itthabhāvaɱ||<br />
					Jaraɱ sitā yaññam akappayiɱsu."|| ||</p>

					<p class="f4"><a id="v1045">1045.</a> "Ye kec'ime isayo manujā (icc-āyasmā Puṇṇako)||<br />
					Khattiyā brāhmaṇā devatānaɱ||<br />
					Yaññam akappayiɱsu puthu idha loke||<br />
					Kacciɱ su te Bhagavā yaññapathe appamattā||<br />
					Ātāru jātiñ ca jaraɱ ca mārisa||<br />
					Pucchāmi taɱ Bhagavā brūhi me taɱ."|| ||</p>

					<p class="f4"><a id="v1046">1046.</a> "Āsiɱsanti thomayanti abhijappanti juhanti (Puṇṇakā ti Bhagavā)||<br />
					Kāmābhijappanti paṭicca lābhaɱ,||<br />
					Te yājayogā bhava-rāga-rattā||<br />
					Nātariɱsu jātijaran ti brūmi."|| ||</p>

					<p class="f4"><a id="pg201"><span class="f2 g"><b>[201]</b></span></a> 1047. "Te ce nātariɱsu yājayogā (icc-āyasmā Puṇṇako)||<br />
					Yaññehi jātiñ ca jarañ ca mārisa,||<br />
					Atha ko carahi deva-manussa-loke||<br />
					Atāri jātiñ ca jarañ ca mārisa||<br />
					Pucchāmi taɱ Bhagavā brūhi me taɱ.|| ||</p>

					<p class="f4"><a id="v1048">1048.</a> "Saŋkhāya lokasmiɱ parovarāni (Puṇṇakā ti Bhagavā)||<br />
					Yass'iñjitaɱ n'atthi kuhiñci loke,||<br />
					Santo vidumo anigho nirāso||<br />
					Atāri so jātijaran ti brūmi" ti.|| ||</p>

					<p class="ctr">Puṇṇaka-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.5">5.</a> Mettagūmāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.5">faus</a>][<a href="../../../../dhamma-vinaya/ati/kd/snp/snp.5-04.than.ati.htm">than</a>]</p>

					<p>&nbsp;</p>

					<p class="f4"><a id="v1049">1049.</a> "Pucchāmi taɱ Bhagavā brūhi me taɱ (icc-āyasmā Mettagu)||<br />
					Maññāmi taɱ vedaguɱ bhāvitattaɱ,||<br />
					Kuto nu dukkhā samudāgatā ime||<br />
					Ye keci lokasmiɱ anekarūpā."|| ||</p>

					<p class="f4"><a id="pg202"><span class="f2 g"><b>[202]</b></span></a> 1050. "Dukkhassa ve maɱ pabhavaɱ apucchasi (Mettagu ti Bhagavā)||<br />
					Taɱ te pavakkhāmi yathā pajānaɱ,||<br />
					Upadhinidānā pabhavanti dukkhā||<br />
					Ye keci lokasmiɱ anekarūpā.|| ||</p>

					<p class="f4"><a id="v1051">1051.</a> Yo ve avidvā upadhiɱ karoti||<br />
					Punappunaɱ dukkham upeti mando,||<br />
					Tasmā hi jānaɱ upadhiɱ na kayirā||<br />
					Dukkhassa jātippabhavānupassi."|| ||</p>

					<p class="f4"><a id="v1052">1052.</a> "Yan taɱ apucchimha akittayī no (icc-āyasmā Mettagu)||<br />
					Aññaɱ taɱ pucchāmi tad iŋgha brūhi||<br />
					Kathan nu dhīrā vitaranti oghaɱ||<br />
					Jātijaraɱ soka-pariddavañ ca,||<br />
					Taɱ me muni sādhu viyākarohi||<br />
					Tathā hi te vidito esa dhammo."|| ||</p>

					<p class="f4"><a id="v1053">1053.</a> "Kittayissāmi te dhammaɱ (Mettagu ti Bhagavā) diṭṭhe dhamme anītihaɱ,||<br />
					yaɱ viditvā sato caraɱ tare loke visattikaɱ."|| ||</p>

					<p class="f4"><a id="v1054">1054.</a> "Tañ c'āhaɱ abhinandāmi mahesi dhammam uttamaɱ,||<br />
					Yaɱ viditvā sato caraɱ tare loke visattikaɱ."|| ||</p>

					<p class="f4"><a id="v1055">1055.</a> "Yaɱ kiñci sampajānāsi (Mettagu ti Bhagavā)||<br />
					Uddhaɱ adho tiriyaɱ cāpi majjhe,||<br />
					<a id="pg203"><span class="f2 g"><b>[203]</b></span></a> Etesu nandiñ ca nivesanañ ca||<br />
					Panujja viññāṇaɱ bhave na tiṭṭhe.|| ||</p>

					<p class="f4"><a id="v1056">1056.</a> Evaɱ vihāri sato appamatto||<br />
					Bhikkhu caraɱ hitvā mamāyitāni,||<br />
					Jātijaraɱ soka-pariddavañ ca||<br />
					Idh'eva vidvā pajaheyya dukkhaɱ."|| ||</p>

					<p class="f4"><a id="v1057">1057.</a> "Etābhinandāmi vaco mahesino, (icc-āyasmā Mettagu)||<br />
					Sukittitaɱ Gotama anupadhikaɱ,||<br />
					Addhā hi Bhagavā pahāsi dukkhaɱ||<br />
					Tathā hi te vidito esa dhammo.|| ||</p>

					<p class="f4"><a id="v1058">1058.</a> Te cāpi nūna pajaheyyu dukkhaɱ||<br />
					Ye tvaɱ muni aṭṭhitaɱ ovadeyya,||<br />
					Taɱ taɱ namassāmi samecca nāga||<br />
					App-eva maɱ Bhagavā aṭṭhitaɱ ovadeyya."|| ||</p>

					<p class="f4"><a id="v1059">1059.</a> "Yaɱ brāhmaṇaɱ vedaguɱ ābhijaññā (Mettagu ti Bhagavā)||<br />
					Akiñ canaɱ kāma-bhave asattaɱ,||<br />
					Addhā hi so ogham imaɱ atāri||<br />
					Tiṇṇo ca pāraɱ akhilo akaŋkho.|| ||</p>

					<p class="f4"><a id="v1060">1060.</a> Vidvā ca so vedagu naro idha||<br />
					Bhavābhave saŋgam imaɱ visajja,||<br />
					<a id="pg204"><span class="f2 g"><b>[204]</b></span></a> So vitataṇho anigho nirāso||<br />
					Atāri so jātijaran ti brūmi"ti.|| ||</p>

					<p class="f4">Mettagumāṇava-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.6">6.</a> Dhotakamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.6">faus</a>][<a href="../../../../dhamma-vinaya/ati/kd/snp/snp.5-05.than.ati.htm">than</a>]</p>

					<p>&nbsp;</p>

					<p class="f4"><a id="v1061">1061.</a> "Pucchāmi taɱ Bhagavā brūhi me taɱ, (icc-āyasmā Dhotako)||<br />
					Vācābhikaŋkhāmi mahesi tuyhaɱ,||<br />
					Tava sutvāna nigghosaɱ||<br />
					Sikekhe Nibbānam attano."|| ||</p>

					<p class="f4"><a id="v1062">1062.</a> "Tena h'ātappaɱ karohi, (Dhotakā ti Bhagavā)||<br />
					Idh'eva nipako sato,||<br />
					Ito sutvāna nigghosaɱ||<br />
					Sikkhe Nibbānam antano."|| ||</p>

					<p class="f4"><a id="v1063">1063.</a> "Passām'ahaɱ deva-manussa loke (icc-āyasmā Dhotako)||<br />
					Akiñ canaɱ brāhmaṇaɱ iriyamānaɱ,||<br />
					Taɱ taɱ namassāmi samantacakkhu||<br />
					Pamuñca maɱ Sakka kathaɱ-kathāhi."|| ||</p>

					<p class="f4"><a id="v1064">1064.</a> "Nāhaɱ gamissāmi pamocanāya (Dhotakā ti Bhagavā)||<br />
					Kathaɱkathiɱ Dhotaka kañci loke,||<br />
					Dhammañ ca seṭṭhaɱ ājānamāno||<br />
					Evaɱ tuvaɱ ogham imaɱ taresi."|| ||</p>

					<p class="f4"><a id="v1065">1065.</a> "Anusāsa brahme karaṇāyamāno (icc-āyasmā Dhotakā)||<br />
					Viveka-dhammaɱ, yam ahaɱ vijaññaɱ,||<br />
					<a id="pg205"><span class="f2 g"><b>[205]</b></span></a> Yath'āhaɱ ākāso va avyāpajjamāno||<br />
					Idh'eva santo asito careyyaɱ."|| ||</p>

					<p class="f4"><a id="v1066">1066.</a> "Kittayissāmi te sattiɱ (Dhotakā ti Bhagavā)||<br />
					Diṭṭhe dhamema anitihaɱ,||<br />
					Yaɱ viditvā sato caraɱ tare loke visattikaɱ."|| ||</p>

					<p class="f4"><a id="v1067">1067.</a> "Taɱ c'āhaɱ abhinandāmi (icc-āyasmā Dhotako)||<br />
					Mahesi sattim uttamaɱ,||<br />
					Yaɱ viditvā sato caraɱ tare loke visattikaɱ."|| ||</p>

					<p class="f4"><a id="v1068">1068.</a> "Yaɱ kiñci sampajānāsi (Dhotakā ti Bhagavā)||<br />
					Uddhaɱ adho tiriyaɱ cāpi majjhe:||<br />
					Etaɱ viditvā 'saŋgo' ti loke||<br />
					Bhavābhavāya mā kāsi taṇhan" ti.|| ||</p>

					<p class="ctr">Dhotaka-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.7">7.</a> Upasīvamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.7">faus</a>][<a href="../../../../dhamma-vinaya/ati/kd/snp/snp.5-06.than.ati.htm">than</a>]</p>

					<p>&nbsp;</p>

					<p class="f4"><a id="v1069">1069.</a> "Eko ahaɱ Sakka mahantam oghaɱ (icc-āyasmā Upasivo)||<br />
					Anissito no visahāmi tārituɱ,||<br />
					Ārammaṇaɱ brūhi samantacakkhu.||<br />
					Yaɱ nissito ogham imaɱ tareyya".|| ||</p>

					<p class="f4"><a id="v1070">1070.</a> "Ākiñ caññaɱ pekkhamāno satimā (Upasivā ti Bhagavā)||<br />
					'N'atthī' ti nissāya tarassu oghaɱ,||<br />
					<a id="pg206"><span class="f2 g"><b>[206]</b></span></a> Kāme pahāya virato kathāhi||<br />
					Taṇhakkhayaɱ nattamahābhipassa."|| ||</p>

					<p class="f4"><a id="v1071">1071.</a> "Sabbesu kāmesu yo vitarāgo (icc-āyasmā Upasivo)||<br />
					Ākiñ caññaɱ nissito hitvā-m-aññaɱ||<br />
					Saññā vimokkha parame vimutto,||<br />
					Tiṭṭhe nu so tattha anānuyāyī."|| ||</p>

					<p class="f4"><a id="v1072">1072.</a> "Sabbesu kāmesu yo vitarāgo (Upasivā ti Bhagavā )||<br />
					Ākiñ caññaɱ nissito hitvā-m-aññaɱ||<br />
					Saññā vimokkha parame vimutto,||<br />
					Tiṭṭheyya so tattha anānuyāyī."|| ||</p>

					<p class="f4"><a id="v1073">1073.</a> "Tiṭṭhe ce so tattha anānuyāyī (icc-āyasmā Upasivo)||<br />
					Yugam pi vassānaɱ samantacakkhu,||<br />
					Tatth'eva so sitisiyā vimutto||<br />
					bhavetha viññāṇaɱ tathāvidhassa."|| ||</p>

					<p class="f4"><a id="v1074">1074.</a> "Accī yathā vātavegena khitto (Upasīvā ti Bhagavā)||<br />
					atthaɱ paleti na upeti sankhaɱ,
					<a id="pg207"><span class="f2 g"><b>[207]</b></span></a>	Evaɱ muni nāmakāyā vimutto||<br />
					Anthaɱ paleti na upeti saŋkhaɱ."|| ||</p>

					<p class="f4"><a id="v1075">1075.</a> "Atthaɱ gato so uda vā so n'atthi (icc-āyasmā Upasivo)||<br />
					Udāhu ve sassatiyā arogo,||<br />
					Taɱ me muni sādu viyākarohi,||<br />
					Tathā hi te vidito esa dhammo."|| ||</p>

					<p class="f4"><a id="v1076">1076.</a> "Atthaŋgatassa na pamāṇam atthi (Upasivā ti Bhagavā)||<br />
					Yena naɱ vajju, taɱ tassa n'atthi,||<br />
					Sabbesu dhammesu samuhatesu||<br />
					Samuhatā vādapathā pi sabbe" ti.|| ||</p>

					<p class="ctr">Upasiva-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.8">8.</a> Nandamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.8">faus</a>][<a href="../../../../dhamma-vinaya/ati/kd/snp/snp.5-07.than.ati.htm">than</a>]</p>

					<p>&nbsp;</p>

					<p class="f4"><a id="v1077">1077.</a> "'Santi loke munayo (icc-āyasmā Nando)||<br />
					Janā vadanti, ta-y-idaɱ kathaɱ su'||<br />
					Ñāṇupapannaɱ no muniɱ vadanti||<br />
					Udāhu ve jivitenūpapannaɱ."|| ||</p>

					<p class="f4"><a id="v1078">1078.</a> "Na diṭṭhiyā na sutiyā na ñāṇena (Nandāni Bhagavā)||<br />
					Munidha Nanda kusalā vadanti,||<br />
					<a id="pg208"><span class="f2 g"><b>[208]</b></span></a> Visenikatvā anighā nirāsā||<br />
					Caranti ye, te munayo ti brūmi."|| ||</p>

					<p class="f4"><a id="v1079">1079.</a> "Ye kec'ime samaṇa-brāhmaṇāse (icc-āyasmā Nando)||<br />
					Diṭṭhe sutenāpi vadanti suddhiɱ,||<br />
					Sīlabbatenāpi vadanti suddhiɱ||<br />
					Anekarūpena vadanti suddhiɱ||<br />
					Kaccis su te Bhagavā tattha yathā carantā||<br />
					Atāru jātiñ ca jarañ ca mārisa||<br />
					Pucchāmi taɱ Bhagavā, brūhi me taɱ."|| ||</p>

					<p class="f4"><a id="v1080">1080.</a> "Ye kec'ime samaṇa-brāhmaṇāse (Nandā ti Bhagavā)||<br />
					Diṭṭhe sutenāpi vadanti suddhiɱ,||<br />
					Sīlabbatenāpi vadanti suddhiɱ||<br />
					Anekarūpena vadanti suddhiɱ||<br />
					Kiñ cāpi te tattha yathā caranti,||<br />
					Nātariɱsu jātijaran ti brūmi."|| ||</p>

					<p class="f4"><a id="v1081">1081.</a> "Ye kec'ime samaṇa-brāhmaṇāse (icc-āyasmā Nando)||<br />
					Diṭṭhena sutenāpi vadanti suddhiɱ,||<br />
					Sīlabbatenāpi vadanti suddhiɱ||<br />
					Anekarūpena vadanti suddhiɱ||<br />
					Sace muni brūsi anoghatiṇṇe||<br />
					<a id="pg209"><span class="f2 g"><b>[209]</b></span></a> Atha ko carahi deva-manussa-loke,||<br />
					Atāri jātiñ ca jarañ ca mārisa,||<br />
					Pucchāmi taɱ Bhagavā, brūhi me taɱ."|| ||</p>

					<p class="f4"><a id="v1082">1082.</a> "Nāhaɱ'sabbe samaṇa-brāhmaṇāse (Nandā ti Bhagavā)||<br />
					Jātijarāya nivutā' ti brūmi||<br />
					Ye s'idha diṭṭhaɱ va sutaɱ mutaɱ vā||<br />
					Sīlabbataɱ vā pi pahāya sabbaɱ||<br />
					Anekarūpam pi pahāya sabbaɱ,||<br />
					Taṇhaɱ pariññāya anāsavāse,||<br />
					Te ve'narā oghatiṇṇā' ti brūmi."|| ||</p>

					<p class="f4"><a id="v1083">1083.</a> "Etābhinandāmi vaco mahesino (icc-āyasmā Nando)||<br />
					Sukittitaɱ Gotama'anupadhikaɱ||<br />
					Ye s'idha diṭṭhaɱ va sutaɱ mutaɱ vā||<br />
					Sīlabbataɱ vā pi pahāya sabbaɱ||<br />
					Anekarūpam pi pahāya sabbaɱ,||<br />
					Taṇhaɱ pariññāya anāsavāse,||<br />
					Aham pi te 'oghatiṇṇā' ti brūmī' ti.|| ||</p>

					<p class="ctr">Nanda-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.9">9.</a> Hemakamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.9">faus</a>][<a href="../../../../dhamma-vinaya/ati/kd/snp/snp.5-08.than.ati.htm">than</a>]</p>

					<p>&nbsp;</p>

					<p class="f4"><a id="v1084">1084.</a> "Ye me pubbe viyākaɱsu (icc-āyasmā Hemako)||<br />
					<a id="pg210"><span class="f2 g"><b>[210]</b></span></a> Huraɱ Gotama sāsanā,||<br />
					'Icc-āsi, iti bhavissati,'||<br />
					Sabbaɱ taɱ itihitihaɱ, sabbaɱ taɱ takkavaḍḍhanaɱ|| ||</p>

					<p class="f4"><a id="v1085">1085.</a> Nāhaɱ tattha abhiramiɱ.||<br />
					Tvañ ca me dhammam akkhāhi tañahā nigghātanaɱ muni,||<br />
					Yaɱ viditvā sato caraɱ tare loke visattikaɱ."|| ||</p>

					<p class="f4"><a id="v1086">1086.</a> "Idha diṭṭha suta viññātesu piyarūpesu Hemaka,||<br />
					Chanda-rāga vinodanaɱ nibbāṇa padam accutaɱ.|| ||</p>

					<p class="f4"><a id="v1087">1087.</a> Etad aññāya ye satā diṭṭhamadhamm-ā-bhinibbutā,||<br />
					Upasananā ca te sadā, — tiṇṇā loke visattikan" ti.|| ||</p>

					<p class="ctr">Hemaka-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.10">10.</a> Todeyyamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.10">faus</a>][<a href="../../../../dhamma-vinaya/ati/kd/snp/snp.5-09.than.ati.htm">than</a>]</p>

					<p>&nbsp;</p>

					<p class="f4"><a id="v1088">1088.</a> "Yasmiɱ kāmā na vasanti (icc-āyasmā Todeyyā)||<br />
					Taṇhā yassa na vijjati,||<br />
					Kathaɱkathā ca yo tiṇṇo, vimokho tassa kidiso.|| ||</p>

					<p class="f4"><a id="pg211"><span class="f2 g"><b>[211]</b></span></a> 1089. "Yasmiɱ kāmā na vasanti (Todeyyā ti Bhagavā)||<br />
					Taṇhā yassa na vijjati,||<br />
					Kathaɱkathā ca yo tiṇṇo, vimokho tassa nāparo."|| ||</p>

					<p class="f4"><a id="v1090">1090.</a> "Nirāsayo so uda āsasāno||<br />
					Paññāṇavā so uda paññakapapī,||<br />
					Muniɱ ahaɱ Sakka yathā vijaññaɱ||<br />
					Taɱ me viyācikkha samantacakkhu.|| ||</p>

					<p class="f4"><a id="v1091">1091.</a> "Nirāsayo so na so āsasāno||<br />
					Paññāṇavā so na ca paññakapapī,||<br />
					Evam pi Todeyya muniɱ vijāna||<br />
					Akiñ canaɱ kāma-bhave asattan" ti.|| ||</p>

					<p class="ctr">Todeyya-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.11">11.</a> Kappamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.11">faus</a>][<a href="../../../../dhamma-vinaya/ati/kd/snp/snp.5-10.than.ati.htm">than</a>]</p>

					<p>&nbsp;</p>

					<p class="f4"><a id="v1092">1092.</a> "Majjhe sarasmiɱ tiṭṭhataɱ (icc-āyasmā Kappo)||<br />
					Oghe jāte mahabbhaye,||<br />
					Jarāmaccuparetānaɱ dipaɱ pabrūhi mārisa;||<br />
					Tvañ ca me dipam akkhāhi, yathā-y-idaɱ nāparaɱ siyā."|| ||</p>

					<p class="f4"><a id="pg212"><span class="f2 g"><b>[212]</b></span></a> 1093. "Majjhe sarasmiɱ tiṭṭhataɱ (Kappā ti Bhagavā)||<br />
					Oghe jāte mahabbhaye,||<br />
					Jarāmaccuparetānaɱ dipaɱ pabrūmi kappa te|| ||</p>

					<p class="f4"><a id="v1094">1094.</a> Akiñ canaɱ anādānaɱ etaɱ dipaɱ anāparaɱ,||<br />
					Nibbānam iti naɱ brūmi, jarāmaccuparikkhayaɱ.|| ||</p>

					<p class="f4"><a id="v1095">1095.</a> Etad aññāya ye satā diṭṭha-dhamm-ā-bhinibbutā,||<br />
					Na te Māra-vasānugā, na te Mārassa paddhagu" ti.|| ||</p>

					<p class="ctr">Kappa-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.12">12.</a> Gatukaṇṇimāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.12">faus</a>][<a href="../../../../dhamma-vinaya/ati/kd/snp/snp.5-11.than.ati.htm">than</a>]</p>

					<p>&nbsp;</p>

					<p class="f4"><a id="v1096">1096.</a> "Sutvān'ahaɱ viraɱ akāmakāmiɱ (icc-āyasmā Jatukaṇṇi)||<br />
					Oghātigaɱ puṭṭhum akāmam āgamaɱ,||<br />
					Santipadaɱ brūhi sahajanetta,||<br />
					Yathātacchaɱ Bhagavā brūhi me taɱ.|| ||</p>

					<p class="f4"><a id="v1097">1097.</a> Bhagavā hi kāme Abhibhuyya iriyati||<br />
					Ādicco va paṭhaviɱ teji tejasā,||<br />
					Parittapaññassa me bhuripañña,||<br />
					Ācikkha dhammaɱ, yam ahaɱ vijaññaɱ||<br />
					Jātijarāya idha vippahānaɱ."|| ||</p>

					<p class="f4"><a id="pg213"><span class="f2 g"><b>[213]</b></span></a> 1098. "Kāmesu vinaya gedhaɱ (Jatukaṇṇi ti Bhagavā)||<br />
					Nekkhammaɱ daṭṭhu khemato,||<br />
					Uggahitaɱ nirattaɱ vā mā te vijjittha kiñ canaɱ.|| ||</p>

					<p class="f4"><a id="v1099">1099.</a> Yaɱ pubbe taɱ visosehi, pacchā te māhu kiñ canaɱ,||<br />
					Majjhe ce no gahessasi, upasanto carissasi.|| ||</p>

					<p class="f4"><a id="v1100">1100.</a> Sabbaso nāma-rūpasmiɱ vitagedhassa brāhmaṇa,||<br />
					Āsavāssa na vijjanti, yehi maccuvasaɱ vaje" ti.|| ||</p>

					<p class="ctr">Jatukaṇṇi-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.13">13.</a> Bhadrāvudhamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.13">faus</a>][<a href="../../../../dhamma-vinaya/ati/kd/snp/snp.5-12.than.ati.htm">than</a>]</p>

					<p>&nbsp;</p>

					<p class="f4"><a id="v1101">1101.</a> Okaɱjahaɱ taṇhacch'idaɱ anejaɱ (icc-āyasmā Bhadrāvudho)||<br />
					Nandiɱ jahaɱ oghatiṇṇaɱ vimuttaɱ,||<br />
					Kappaɱ jahaɱ abhiyāce sumedhaɱ||<br />
					Sutvāna nāgassa apanamissanti ito.|| ||</p>

					<p class="f4"><a id="v1102">1102.</a> Nānā janā jana-padehi saŋgatā||<br />
					Tava vīra vākyaɱ abhikaŋkhamānā,||<br />
					Tesaɱ tuvaɱ sādhu viyākarohi,||<br />
					Tathā hi te vidito esa dhammo."|| ||</p>

					<p class="f4"><a id="v1103">1103.</a> "Ādānataṇhaɱ vinayetha sabbaɱ (Bhadrāvudhā ti Bhagavā)||<br />
					Uddhaɱ adho tiriyañ cāpi majjhe,||<br />
					<a id="pg214"><span class="f2 g"><b>[214]</b></span></a> Yaɱ yaɱ hi lokasmiɱ upādiyanti||<br />
					Ten'eva Māro anveti janatuɱ.|| ||</p>

					<p class="f4"><a id="v1104">1104.</a> Tasmā pajānaɱ na upādiyetha||<br />
					Bhikkhu sato kiñ canaɱ sabba-loke,||<br />
					'Ādānasatte' iti pekkhamāno||<br />
					Pajaɱ imaɱ maccudheyye visattan" ti.|| ||</p>

					<p class="f4">Bhadrāvudha-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.14">14.</a> Udayamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.14">faus</a>][<a href="../../../../dhamma-vinaya/ati/kd/snp/snp.5-13.than.ati.htm">than</a>]</p>

					<p>&nbsp;</p>

					<p class="f4"><a id="v1105">1105.</a> "Jhāyiɱ virajam āsinaɱ (icc-āyasmā Udayo)||<br />
					Katakiccaɱ anāsavaɱ||<br />
					Pāraguɱ sabba-dhammānaɱ atthi pañehana āgamaɱ,||<br />
					Aññāvimokkhaɱ pabrūhi avijjāya pabhedanaɱ."|| ||</p>

					<p class="f4"><a id="v1106">1106.</a> "Pahānaɱ kāma-c-chandanaɱ (Udayā ti Bhagavā)||<br />
					Domanassānaɱ cūbhayaɱ,||<br />
					Thinassa ca panudanaɱ kukkuccānaɱ nivāraṇaɱ.|| ||</p>

					<p class="f4"><a id="v1107">1107.</a> Upekhā sati saɱsuddhaɱ dhammatakkapurejavaɱ,||<br />
					Aññāvimokkhaɱ pabrūmi avijjāya pabhedanaɱ."|| ||</p>

					<p class="f4"><a id="pg215"><span class="f2 g"><b>[215]</b></span></a> 1108. "Kiɱ su saŋyojano loko (icc-āyasmā Udayo)||<br />
					Kiɱ su tassa vicāraṇā,||<br />
					Kiss'assa vippahānena Nibbānam iti vuccati."|| ||</p>

					<p class="f4"><a id="v1109">1109.</a> "Nandi saŋyojano loko, (Udayā ti Bhagavā)||<br />
					Vitakkassa vicāraṇā,||<br />
					Taṇhāya vippabhānena Nibbānaɱ iti vuccati."|| ||</p>

					<p class="f4"><a id="v1110">1110.</a> "Kathaɱ satassa carato (icc-āyasmā Udayaɱ)||<br />
					Viññāṇaɱ uparujjhati,||<br />
					Bhagavantaɱ puṭṭhum āgamma taɱ suṇoma vaco tava."|| ||</p>

					<p class="f4"><a id="v1111">1111.</a> "Ajjhattañ ca bahiddhā ca vedanaɱ nābhinandito,||<br />
					Evaɱ satassa carato viññāṇaɱ uparujjhati" ti.|| ||</p>

					<p class="ctr">Udaya-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.15">15.</a> Posālamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.15">faus</a>][<a href="../../../../dhamma-vinaya/ati/kd/snp/snp.5-14.than.ati.htm">than</a>]</p>

					<p>&nbsp;</p>

					<p class="f4"><a id="v1112">1112.</a> "Yo atitaɱ ādisati (icc'āyasmā Posālo)||<br />
					Anejo chinnasaɱsayo,||<br />
					Pāraguɱ sabba-dhammānaɱ atthi pañhana āgamaɱ.|| ||</p>

					<p class="f4"><a id="v1113">1113.</a> Vibhūtarūpa-saññissa sabba-kāyappabhāyino||<br />
					Ajjhattañ ca bahiddhā ca 'n'atthi kiñci' ti passato,||<br />
					Ñāṇaɱ Sakkānu pucchāmi, kathaɱ neyyo tathā vidho."|| ||</p>

					<p class="f4"><a id="pg216"><span class="f2 g"><b>[216]</b></span></a> 1114. Viññāṇaṭṭhitiyo sabbā (Posolā ti Bhagavā)||<br />
					Abhijānaɱ Tathāgato||<br />
					Tiṭṭhantam enaɱ jānāti vimuttaɱ tapparāyaṇaɱ.|| ||</p>

					<p class="f4"><a id="v1115">1115.</a> Ākiñ caññā sambhavaɱ ñatvā 'nandi saŋyojanaɱ' iti,||<br />
					Evam evaɱ abhiññāya tato tattha vipassati:||<br />
					Etaɱ ñāṇaɱ tathaɱ tassa brāhmaṇassa vusimato" ti.|| ||</p>

					<p class="ctr">Posāla-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.16">16.</a> Mogharāgamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.16">faus</a>][<a href="../../../../dhamma-vinaya/ati/kd/snp/snp.5-15.than.ati.htm">than</a>]</p>

					<p>&nbsp;</p>

					<p class="f4"><a id="v1116">1116.</a> "Dvāhaɱ Sakkaɱ apucchissaɱ (icc'āyasmā Mogharājā)||<br />
					Na me vyākāsi cakkhumā,||<br />
					'Yāva tatiyañ ca devisi vyākaroti' ti me sutaɱ.|| ||</p>

					<p class="f4"><a id="v1117">1117.</a> 'Ayaɱ loko, paro loko, Brahmaloko sa-devako,'||<br />
					Diṭṭhin te nābhijānāmi Gotamassa yasassino.|| ||</p>

					<p class="f4"><a id="pg217"><span class="f2 g"><b>[217]</b></span></a> 1118. Evaɱ abhikkantadassāviɱ atthi pañehana āgamaɱ,||<br />
					Kathaɱ lokaɱ avekkhantaɱ maccurājā na passati."|| ||</p>

					<p class="f4"><a id="v1119">1119.</a> "Suññato lokaɱ avekkhassu Mogharāja sadā sato,||<br />
					Attānudiṭṭhiɱ ūhacca, evaɱ maccutaro siyā;||<br />
					Evaɱ lokaɱ avekkhantaɱ maccurājā na passati" ti.|| ||</p>

					<p class="ctr">Mogharāja-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<h4 class="ctr c"><a id="V.17">17.</a> Piŋgiyamāṇava-Pukkhā</h4>

					<p class="ctr">[<a href="../../../../dhamma-vinaya/sbe/kd/snp/kd.snp.faus.sbe.htm#V.17">faus</a>] [<a href="../../../../dhamma-vinaya/ati/kd/snp/snp.5-16.than.ati.htm">than</a>]</p>

					<p>&nbsp;</p>

					<p class="f4"><a id="v1120">1120.</a> "Jiṇṇo'ham asmi abalo vitavaṇṇo (icc'āyasmā Piŋgiyo)||<br />
					Nettā na suddhā, savanaɱ na phāsu,||<br />
					Māhaɱ nassaɱ momuho antarāya||<br />
					Ācikkha dhammaɱ, yam ahaɱ vijaññaɱ||<br />
					Jātijarāya idha vippahānaɱ."|| ||</p>

					<p class="f4"><a id="v1121">1121.</a> "Disvāna rūpesu vihaññamāne (Piŋgiyā ti Bhagavā)||<br />
					Rūppanti rūpesu janā pamattā,||<br />
					Tasmā tuvaɱ Piŋgiya appamatto||<br />
					Jahassu rūpaɱ apuna-b-bhavāya."|| ||</p>

					<p class="f4"><a id="v1122">1122.</a> "Disā catasso vidisā catasso||<br />
					Uddhaɱ adho dasa disatā imāyo,||<br />
					<a id="pg218"><span class="f2 g"><b>[218]</b></span></a> Na tuyhaɱ adiṭṭhaɱ asutaɱ-mutaɱ vā,||<br />
					Atho aviññāṇaɱ kiñ canam atthi loke||<br />
					Ācikkha dhammaɱ yam ahaɱ vijaññaɱ||<br />
					Jāti jarāya idha vippahānaɱ."|| ||</p>

					<p class="f4"><a id="v1123">1123.</a> "Taṇhādhipanne manuje pekkhamāno (Piŋgiyā ti Bhagavā)||<br />
					Santā pajā te jarasā parete,||<br />
					Tasmā tuvaɱ Piŋgiya appamatto||<br />
					Jahassu taṇhaɱ apuna-b-bhavāyā" ti.|| ||</p>

					<p class="ctr">Piŋgiya-Pukkhā Niṭṭhitā|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">Idam avoca Bhagavā Magadhesu viharanto Pāsāṇake cetiye, paricārikasoḷasānaɱ brāhmaṇānaɱ ajjhiṭṭho puṭṭho puṭṭho pañhe vyākāsi. Ekamekassa ce pi pañhassa attham aññāya dhammam aññāya Dhamm-ā-nu-Dhammaɱ paṭipajjeyya, gaccheyy'eva jarā-maraṇassa pāraɱ, pāraŋgamaniyā ime dhamma ti. Tasmā imassa dhamma-pariyāyassa Pārāyanan t'eva adhi vacanaɱ:|| ||</p>

					<p class="f4"><a id="v1124">1124.</a> Ajito Tissa-Metteyyo Puṇṇako atha Mettagu,||<br />
					Dhotako Upasivo ca Nando ca atha Hemako|| ||</p>

					<p class="f4"><a id="pg219"><span class="f2 g"><b>[219]</b></span></a> 1125. Todeyya-Kkappā dubhayo Jatukaṇṇi ca paṇiḍito,||<br />
					Bhadrāvudho Udayo ca Posālo cāpi brāhmaṇo,||<br />
					Mogharājā ca mekhāvi Piŋgiyo ca mahā isi.|| ||</p>

					<p class="f4"><a id="v1126">1126.</a> Ete Buddhaɱ upāgacchuɱ sampanna caraṇaɱ isiɱ||<br />
					Pucchantā nipuṇe pañeha Buddhaseṭṭhaɱ upāgamuɱ.|| ||</p>

					<p class="f4"><a id="v1127">1127.</a> Tesaɱ Buddho vyākāsi pañeha puṭṭho yathātathaɱ,||<br />
					Pañahānaɱ veyyā-karaṇena tosesi brāhmaṇe muni.|| ||</p>

					<p class="f4"><a id="v1128">1128.</a> Te tositā cakkhu-matā Buddhen'Ādiccabandhunā,||<br />
					Brahma-cariyam acariɱsu varapaññassa santike.|| ||</p>

					<p class="f4"><a id="v1129">1129.</a> Ekamekassa pañahassa yathā Buddhena desitaɱ,||<br />
					Tathā yo paṭipajjeyya, gacche pāraɱ apārato.|| ||</p>

					<p class="f4"><a id="v1130">1130.</a> Apārā paraɱ gaccheyya bhāvetto Maggam uttamaɱ,||<br />
					Maggo so pāraɱgamanāya, tasmā Parāyanaɱ iti.|| ||</p>

					<p>&nbsp;</p>

					<hr class="hrctr" />

					<p>&nbsp;</p>

					<p class="f4">"1131. Parāyanam anugāyissaɱ (icc-āyasmā Piŋgiyo)||<br />
					Yathā addakkhi, tathā akkhāsi, vimalo bhurimedhaso,||<br />
					Nikkāmo nibbano nātho kissa hetu musā bhaṇe|| ||</p>

					<p class="f4"><a id="pg220"><span class="f2 g"><b>[220]</b></span></a> 1132. Pahina mala mohassa mānamakkhappahāyino,||<br />
					Handāhaɱ kittayissāmi giraɱ vaṇṇupasaɱhitaɱ|| ||</p>

					<p class="f4"><a id="v1133">1133.</a> Tamonudo Buddho samantacakkhu||<br />
					Lokantagū sabba-bhavātivatto,||<br />
					Anāsavo sabba-dukkhappahino||<br />
					Saccavahayo brahme upāsito me.|| ||</p>

					<p class="f4"><a id="v1134">1134.</a> Dijo yathā kubbanakaɱ pahāya||<br />
					Bahupphalaɱ kānanaɱ āvaseyya,||<br />
					Evaɱ p'ahaɱ appadasse pahāya||<br />
					Mahodadhiɱ haɱsa-r-iv'ajjhapatto|| ||</p>

					<p class="f4"><a id="v1135">1135.</a> Ye'me pubbe viyākaɱsu||<br />
					Huraɱ Gotamasāsanā,||<br />
					'Icc'āsi, iti bhavissati,'||<br />
					Sabban taɱ itihitihaɱ, sabban taɱ takkavaḍḍhanaɱ.|| ||</p>

					<p class="f4"><a id="v1136">1136.</a> Eko tamanud'āsino jātimā so pabhaɱkaro,||<br />
					Gotamo bhuripaññāṇo, Gotamo bhurimedhaso.|| ||</p>

					<p class="f4"><a id="pg221"><span class="f2 g"><b>[221]</b></span></a> 1137. Yo me dhammam adesesi sandiṭṭhikam akālikaɱ,||<br />
					Taṇhakkhayam anitikaɱ, yassa n'atthi upamā kvaci.|| ||</p>

					<p class="f4"><a id="v1138">1138.</a> "Kin nu tamhā vippavasasi muhuttam api Piŋgiya,||<br />
					Gotamo bhuripaññāṇo, Gotamo bhurimedhaso.|| ||</p>

					<p class="f4"><a id="v1139">1139.</a> Yo te dhammam adesesi sandhiṭṭhikam akālikaɱ,||<br />
					Taṇhakkhayam anītikaɱ yassa n'atthi upamā kavaci.|| ||</p>

					<p class="f4"><a id="v1140">1140.</a> "Nāhaɱ tamhā vippamasāmi muhuttam api brāhmaṇa,||<br />
					Gotamo bhuripaññāṇā Gotamo bhūrimedhasā.|| ||</p>

					<p class="f4"><a id="v1141">1141.</a> Yo me dhammam adesesi sandhiṭṭhikam akālikaɱ,||<br />
					Taṇhakkhayam anitikaɱ, yassa n'atthi upamā kvaci.|| ||</p>

					<p class="f4"><a id="v1142">1142.</a> Passāmi naɱ manasā cakkhunā va||<br />
					Rattiɱ divaɱ brāhmaṇa appamatto||<br />
					Nama-s-samāno vivasemi-rattiɱ||<br />
					Ten'eva maññāmi avippavāsaɱ.|| ||</p>

					<p class="f4"><a id="v1143">1143.</a> Saddhā ca piti ca mano sati ca||<br />
					Nāpenti me Gotamasāsanamhā,||<br />
					Yaɱ yaɱ disaɱ vajati bhuripañño,||<br />
					Sa tena ten'eva nato'ham asmi.|| ||</p>

					<p class="f4"><a id="pg222"><span class="f2 g"><b>[222]</b></span></a> 1144. Jiṇṇassa me dubbalathāmakassa||<br />
					Ten'eva kāyo na paleti tattha,||<br />
					Saŋkappayattāya vajāmi niccaɱ,||<br />
					Mano hi me brāhmaṇa tena yutto|| ||</p>

					<p class="f4"><a id="v1145">1145.</a> Paŋke sayāno pariphandamāno dipā dipaɱ upapalaviɱ,||<br />
					Ath'addasāsiɱ SamaBuddhaɱ oghatiṇṇam anāsavaɱ.|| ||</p>

					<p class="f4"><a id="v1146">1146.</a> "Yathā ahu Vakkali muttasaddho||<br />
					Bhadrāvudho Āḷavi-Gotamo ca,||<br />
					Evam eva tvam pi pamuñcasasu saddhaɱ||<br />
					Gamissasi tvaɱ Piŋgiya maccudheyyapāraɱ."|| ||</p>

					<p class="f4"><a id="v1147">1147.</a> "Esa bhiyyo pasidāmi sutvāna munino vaco:||<br />
					Vivattacchaddo SamBuddho akhilo paṭibhānavā.|| ||</p>

					<p class="f4"><a id="v1148">1148.</a> Adhideve abhiññāya sabbaɱ vedi parovaraɱ,||<br />
					Pañahān'annakāro Satthā kaŋkhinaɱ paṭijānataɱ.|| ||</p>

					<p class="f4"><a id="pg223"><span class="f2 g"><b>[223]</b></span></a> 1149. Asaɱhiraɱ asaŋkuppaɱ, yassa n'atthi upamā kavaci,||<br />
					Addhā gamissāmi, na m'ettha kaŋkhā evaɱ maɱ dhārehi adhimuttacittan" ti.|| ||</p>

					<p class="ctr">Pārāyanavaggo Niṭṭhito|| ||</p>

					<p class="ctr">Suttanipāto samatto.|| ||</p>

</div>

<p>&nbsp;</p>

<hr />

<p class="fine ctr c"><b>Contact:</b><br />
<img src="../../../../resources/images/contact.email.jpg" width="178" height="24" alt="E-mail" /><br />
<a href="../../../../frontmatter/004_copyright.htm">Copyright Statement</a></p>

</body>
</html>
